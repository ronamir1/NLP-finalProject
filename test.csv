,name,id,male,birth,death,hebrew_speaker,p_birth_israel,p_death_israel,authors,content
4500,שלום שבזי,54,1,2,2,1,0,0,שלום שבזי,   	 	 	    החתימה: שלם יושף שבזי     שבח לאל יחידתי תחוי / והוא נורא עלי כל השבחים:    ליחד את שמו ערב ובקר / בעת שחר ובנעילת פתחים:    מרומם הוא עלי כל הברכות / ומחסדו מרוה הצמחים:    יעורר רחמיו לקהל עדתו / ישמח לבבות נאנחים:    ויתן חן לצמרת ארזים / ויחישה גאון הדרת משיחים:    ששון חתן וכלה עת יחדש / נוה ציון ושם נקריב זבחים:    פדות יחיש אלהינו בקרוב / ישמח לבבות נאנחים:    שכינה על בני גולה תבקשי / לתוך תימן תשלחי שלוחים:    בחי דודך אשר הכל בידו / תלוי דל וילך ברוחים:    זכות אבות ומשה ראש נביאים / תעוררה לבבות נאנחים:    יהא שלום בעירנו כקדם / וקול הלל לשיר קרבן זבחים:        
2562,שמואל הנגיד,32,1,1,1,1,0,0,שמואל הנגיד,   	 	 	    למותת     על-מה זמן תעמוד להרבות יקר איש  פעם ופעם להחליף את-יקרו?  הש[י]ב תשובה: אני כשמש אשר עת  תאיר לרואה ועת תלהט בשרו.          
6011,יהודה קרני,332,1,3,4,1,0,1,יהודה קרני,"   	 	 	       יבא יום ועזבת את־משכני,  וישרה עלי רק זכרונך;  וקראתי — ואף לא אענה,  והלכתי בדרך עצבונך.    דומיה יצאתי לקראתך,  דומיה אלוך לשדה;  אגדה היית מתחלתך,  ובסופך — היי לי אגדה.    כך ילך ויכבה אור יומי  בזוית שלי הנשכחת;  באחת התהוה חלומי.  ויצא חלומי באחת.        "
4174,וידל בנבנשתי,47,1,1,2,1,0,0,וידל בנבנשתי,   	 	 	    לשון מדברת / וידאל בנבנשת  כתובת: עוד לו     לשון מדברת ויד כותבת / ניב חוצבות מהררי מחשבת    ניב חוצבות מצור סעיף רעיון ואין / כשיל וכילפות ואין מקבת    לשון כגרזן נדחה על יערת / מבטא ושם ארזי נאום חוטבת    תגזר אמרים מצחיח טוחות זמן / לב האנוש רהב ועז מחצבת    תפתח באין יד מסגרות שפה והיא / בין הרחובות כארי שוכבת    אבי לך לשון תעורר מדברי / שפר ויד תחק אשר דובבת    לשון תצודד לב אבירי לב בחן / שיח ונפשות שומעים גונבת    לשון משמחת מזמות אוהבים / ובלב מקנאים נתנה עצבת    לשון אמריה כחמאה חלקו / ובלב משנאיה כקוץ מכאבת    לשון לאט תנוב ותשמע יום קרב / קולה כיורעת וכמיבבת    לשון משלחת בנחת להטי / מלין ושן סלע ובור נוקבת    לשון באברת המגלה כדרור / תעוף ואל דרום וים סובבת    לשון במזרח סחרה טוב מענה / ובמערב מערב זמיר עורבת    לשון ממתקת מרירי יום הכי / ממן ומיערת דבש מרכבת    כמעט להישיר מעגלות לב יודעי / השיר כהכרחית וכמחיבת    היה זמיר בלתה כגוה מבלי / לבב וכחנית מבלי להבת    תרום בנעם מענה על שוכבי / חלד ועל גפי זמן רוכבת    ובממשלות השיר תמלא משאלות / לבה ותעש כל אשר תואבת    תוליך שחוח לובשים סות גאוה / הבוטחים על סוס ועל מרכבת    חסן ואון תרבה לאין אונים ואל / עיף ואל כושל איל יוהבת    תוריד תהום רמי לבבות ועלי / ככבי זבול שוכני שאול מצבת    על גור ושחל תעלה שועל ועל / ראשי כפירים תעמיד ארנבת    מופת בגלמי נתנה על מעשה / תקפה ונפשי לה לאות יצבת    וברב גאונה בחזון שיר צותה / את עבדך על כסאך לשבת    אבי הנקל זאת בעינך לעשות / ולא תהי תוחלתך נכזבת    המעט בעינך כי להושיבי עלי / כסא זמירות נפשך נודבת    אבי ראה כי בזמן עלה כרוב / נפשו ברום המהלל נשגבת    יש לזמן דוד נאמן חכו כמן / אזנו לנעם קול זמיר קשבת    נגדו זמן רוקד ושעה שעשעה / עמו ותבל אחריו עוגבת    מתרפקה עליו כיעלת חן עלי / דודה וכשרון מעשיו חובבת    ההוא נזיר אחים לכשרון מעלל / בו שגבה משרה ומתרהבת    הוא הוא יהוסף המאסף מחנות / חכמות ורוחו מי תבון שואבת    לביא במעזניו ומבין מעניו / צופים וחלב כף אנוש חולבת    יום תעצומות בין עצומים לענות / עליו תהי נא ידך עורבת    קום נא משחהו ראה אבי ראה / נפשו בעיני הזמן נחשבת    זה הבכור שים נא ימין חסדך עלי / ראשו וישב אתך בשבת    לספור תהלותיו לשוני עוררה / חזון שבע רצון ורון מיטבת    כמעט ולולי הוד יקרו היתה / נפשי נתיב שיר עמך עוזבת    כי אפפו על רוחך צבאות המון / שירי לזקנה נפשך מאדבת    כי תולדות זקן יניאון לבך / גם עתך את רוחך מאדבת    רשת זקונים פרשו ימים ליד / מעגל ולצוד חילך אורבת    חלפו ימי נער ועל טוב לחך / מתקוממה שיבה כמו אויבת    עינך לצבאות התלאות עששה / ובדי אנחות עצמך רוקבת    תלאה סבול משאות המון שואות ימות / עולם ונח נפשך אוהבת    על כן סעפי שכנו דומה ובת / שירי מאחרת ומתעכבת    לכבודך תבחר דמי גם עד הלום / היתה כמאנת וכמסרבת    אך ספרו לי אוהבי כי תחשב / כי ים זמירי היתה נחרבת    ואשמעה הקול ומפי יהלך / לפיד ובשפתי כאש צרבת    קדחה באפי אש ותיקד עד שאול / ותעלה עד רום זבול שלהבת    שירה אשר ארחה תמול לכבודך / היום באף אל אהלה מושבת    עלה באף רוחה עשן שיחה וחיל / תוכחות זמירות נכחך מקרבת    האחרי גרני זמירך נמצאה / כמקוששה תבן וכמגבבת    או עזרך תשאל ואם תאמר לך / כי בת זמירה היתה רועבת    או לקחה לחם חמודות מנוה / שירך כביצה או ככתבת    ישנה באוצרותי ורוחי רחבת / ידות ומדי יום ביום נרחבת    לא נאלח רוחי ושור כי רענן / אבי וכפת מעני רוטבת    רוחי כמו כנור ורוח הזמיר / על פאתי חוג נאמי נושבת    כי בי ידבר אל ולי נתן שפת / לשון מדברת ויד כותבת       סימן   אל יודעי נגן אמור מעתה / כי על כבוד שמך לשוני חתה    כי ראתה את נפשך כי נלאתה / גם לענות שיר שב וישיש אתה    לכבודך שמרה לפיה מחסום / כי לא בצמאון מי זמיר נשתה    כי בחזון שירות חזיתיך תמול / וראה ככחי אז ככחי עתה       על הכתב   הנותן אמרי שפר לערל שפתים / ואל עם עמקי שפה מני אפרים    יביע אמר בכנורות ובמצלתים / מאד נעלה המשורר שלמה דפיארה        
717,אברהם שטרן,10,1,4,4,1,0,1,אברהם שטרן,"   	 	 	    [זוכר אני] /  (“יאיר”)     זוכר אני: אולי רק אמש    הנץ לבי- שקד ורד;    בשמי-חיי עלץ השמש,    שחק אביב הנערות.       ובנפשי אגם-בדלח,    דגי-זהב-חלומותי.    ועל קרקע-אגם – על חול לח-    כאבנים טובות – שירי.      בדמי-הליל הפיצו ריח    פרחי הוד-יה- אמרי-שירה.    על מי-אגם כאור-ירח    ברבור צחור – השכינה.        אך משאול שמי-עופרת    המטיר אלוה משטמה;    מבול-גפרית ואש בוערת    שטף-שרף הנשמה.        שמשי אבל. שמי קדרו.    אגם-נפשי הוביש, חרב.    לבי, שפרחיו נשרו,    פכר, עקר עלעול קרב.       לא עת ספד ונוד, לא! אלא    כסלע להקשיח לב!    יהי שירי כאבן-קלע,    אשר תרעץ קדקד אויב.       כי הילדות- כליל-תכלת;    הבחרות – קן-חלומות,    רך, אהבה ורן-תוחלת.    גברות- קרבן, קרב ואות.        בליל-אימים, בליל-צלמות,    אצא בדד לכבש ההר.    אלך בקרב לקראת המות    ומכל עבר צר אכזר,        אח מתנכר- שונא פורע    (פגיון- מבט, מגלב- מלה),    סכין בגב תוקע רע,    רוגם באבן-משטמה.        ועל מזבח מוקד-מולדת    אני נוסך את יין-דמי.    באהבה אני עוקד את    חיי-אבי, חיי-אמי.        חיי-עיים. נפשי-מפלת.    עפר ואפר שפר שש,    ואש-יאוש תאכל הכל. את    אוד לבבי מצל מאש.        תזהיב גחלת-התוחלת:    תוך עב-טמאה ורקבון,    כחרב אש בדם גואלת,    יבריק ברק-הנצחון.      תרצ""ה       "
4325,אלתר לוין,50,1,3,4,1,0,1,אלתר לוין,"   	 	 	     נשקו צפרירי הבקר, חלוצי השמש המפזזים,    צמרות אלנות זאטוטים, גאיונים ורמי המעלה;    לטפו אדים חלבונים קרני הלפיד הבוער,    הנגלה לירכתי מזרח, הפורץ מרכסי יהודה,    משליך מכמרות, מכמרות, רבבות לגיוני זמרגדים    אשר גדיליהן רקמו במטוה הזהב השחוט;    נגלה הלפיד הגדול ויפוצץ קדקדי ההרים,    התפוצץ גם הוא ויהפך לזרם הנוזל, הכביר–    וישפך את מימיו על כל, שפך נהרות, נהרות:    על נטישות הגפן הרכות ועפאי אקלפטוס הרחבים,    סנסני השקד השלגי וירקרק התאנה ההרה,    יערות זהביות מבהיקות, מתחת לראשיהן חבויות    עשתות זהב ואופיר, עשתות זהב ואופיר!    על זלזל הזית הותיק, הבן הנאמן לארצי,    ירקוני ורענן-הפארה, מצעו לא ידע שלכת–    גם על זקן בשנים, שבחני נשתפכו נהרות, נהרות,    עד אשר האלנות כאחד טעם הרחצה טעמו.    נשאר רק אחד ויחיד מעולם לא מחל על חלקו    בין טובלי השחרית הצנועים נהני קדשי גבוה;    הנה הוא זוקף קומתו, הברוש הראש לאפרתים,    תובע חלקו בזרועו, מישר דליה ופושטה,    מושיט כפיו למרום מול מימי הזהב המפכים…    קנא התקנא הברוש באותו אלוף האלנות,    בתמר מגדל הבלורית, מתנשא בשיא הצמרת,    שיפה עלתה לו להנות מנדבת החמה בבקרים,    להנות פי רבים ורבים מנדבת האמא בקדם!    יחד עם עצי התותים, מסדרי שורות הכבוד    בכתרות עגלות וירקות, גם עצי המחט, ארנים    ואבות פלפל אדמדם וקיקיון הפורש ענפיו    עם לבנה עדינה ודקה-לטבל בשמש יצאו.    עם טבילת היקום המתעודד ועולם הצמח הרוחץ,    טבל הארז פי שבעה במקוה הטהורה, הכשרה,    במים היורדים ממרום, יוצאי גן עדן העליון.    מטהר בקרן ואויר, מכון כפתו לחרסה,    ככהן ביום הזכרון לבש לו בגדי הזהב.    טבל ויצא ויט למזרח השדרה וברושים    להגות לחשי שחרית יחדיו בצבור אלנות…        ירדה השכינה ממרום ותשכן-לה כבוד בשדרה,    הקדוש ברוך הוא בכבודו ירד ויטיל בין ברושים,    טבולי נגהות הבקרים וספוגי יצירה מתחדשה.    הכל חגיגי ומרנין! ירק ורענן ומבשם,    צוהל, חי ומשביע וקורא לחיים, לטבע,    לטבע הנקי ושלו, לרקיעים מביטים בנגהם,    מסתכלים בכחל ההרים; לשמש שולחת חציה    הנופלים בשדה וכרים בטרם לו ימס הטל;    הכל כה מושך ומזמין! האויר כה דק-דק ושקוף,    המרחב כה בהיר וחפשי והמצע הוא ספוג ורטב!    אלי! כה ערגה לה נפשי לחלומות אהלים ונאות,    לחתימת הדשא ומרעה ומגל ועדר וחליל!    לכל אשר בריא ורענן, מקורי ויוצר בדממה,    נובע מנבכי היצירה ולא מפי אדם וספר!..    מה רענן הירק לעיני, הדולקה אחרי גבעולים    ולבבי מה ירחב, מה ירחב בדפקו בצאלי ענפים,    כאשר שלוחות אצבעות וראשי ינוח בקמה,    יצנפו בזמזום פרפרים ונופלים האורות משחקים!..    אשרי האנקור וסיחה! יהא חלקי כנקה וצביה,    כזרם מנחל הקישון, כחריה מצמרות הדקל,    כגפן אדרת במידבא, כזרד בקרית התמרים,    כגד ההדס הרוה, כאמיר בראשי זלזלים!..    או אהיה כעמוד הענן, ככנף מתנשא לנשר,    כזרבובית האור הנוצצה או אגל מחספס לטל,    או נטף המלקוש באביב הנופל כקלע ומבשל– – –    עשיר הוא צמח אדמתי מרבה משפחות וגזעים,    הכנף מרבה וגוני ורב הוא החי בישימון–    ועשירה שדרת הברושים בפרחים מאליפים וריחם,    בפזמון הרננה לטבע ומזמור עליזות לחרשה""    הוא הוא ההד לסמפניא! הוא הוא הנגן לשדה!    שמעה הנמלה הזעירא ותפל גרעינה מפיה,    ראשה הטתה למעלה ותהי מאזנת לפזמון;    גם עזבה חפרפרת מחבואה, הפסיק הילק קפיצותיו    ותתחלחל הלטאה ותברח כי קלטה שמץ הפזמון.    הדבורה הפזיזה סואנת, נאלמה, נחבאה בשושן    כי נפלה עליה המיתו וצהלת הפזמון לבקר.    מריע המזמור והולך! ודבורה תכין את דבשה    הדבש הפרחי המסלא, הדבש לדבורת המזרח    לה מקור צר ומהדק היודע לנשק עדינות,    יודע לנצל הכוסות לפרחים היותר רכרכות;    גם מחנה זרזירים לבנים, המדדים בתנועות החוגה,    פסקו תעופת המעגל, נמוגו לשירת הברושים;    גם כלות השדה היפות, עליזות הפנים ורוח,    אמונות עלי פנוק ותלע, רחניות ולבושי מכלול–    זקפו גזרתן גם הנה להקשיב קשב רב-קשב.    הישירו קומתן שבלים; עמדה הקמה ותאזן,    דלו עיניה למרום, שיח ותיקים שופכת,    מניעה הפאות ברעדה, תעש לפזמון כונים…    פרצו גדרן הקציעות, בינות אשנבים נשקפו,    אזני הזהב הושיטו למען התגנב אליהן    דבר פזמון הפלי וצלילי הברושים אצילים…        מלבד השכינה שירדה ומטילה אתנו בשדרה,    (כי אין שדרות במרום ואין ברושים אצילים וחרשות)    מלבד השכינה הקדושה היודעה לאהוב אלנות,    להחליק לחיי העשב, להתחמם לקרני השמש,    לשמוע לפטפוט הכנף ומצהלות כל-ילדי הטבע–    מלבד השכינה שירדה, ירדו גם אתה נפילים,    נפילים שאינם מסתפקים בירק ואלן בלבד    ומבקשים פיות עדינות, גזרת הברושים גזרתן.    הוא הוא הכח לפזמון המושך שבלים וקמה,    המושך מהרה נפילים לקסמי הפיות עדינות!    הנה נפתח המהלך! הזמינו הברושים למחולות,    מחול תענוגים ונחת לפיות ונפילים עליזים!    הכל טובע בתענוג! גם אותה הגפן החרפית,    זה עתה פרשה השלוחות כשפודין וחרבות בארץ    ואשר רק עלים בודדים מכסים ערותה ברבים–    גם אותה הגפן, שכורה, אחות המחול, פזמונים,    התעוררה לחיים שובבים, למראה הזוגות היוצאים!..    רק אחת השכינה מטילה, צועדת שאננה בשדרה,    חזון הבקר על מצחה, טהר המנוחה על עינה.    זר לה, כנראה, הרעש, הצלצול, כל הגה היתיר:    כי טבע ואהבה ודמיון מתרקמים בשלוה עמקה;    רק אחת השכינה מצטערה, מסתכלה ואין לה לרצון    כל אותו הרקוד, של גפן, נפילים ופיות גם יחד.    “האמנם יש קלקול בנפילים? הקשה לכבוש את יצרם?”    ככה חשבה השכינה ותעזב השדרה וברושים    ותעל חיש מהר למרום, אחריה השער סגרה…    זהו, כנראה, הטעם, מדוע בשעת שירתנו    השכינה איננה אתנו; טוב לנו אשר בעלותה    זנקה הדלתות אחריה: לפחות נשארו אתנו,    בשדרת הברושים החרסית, הנפילים שאינם מסתפקים…          "
1379,יהודה הלוי,26,1,1,1,1,0,1,יהודה הלוי,   	 	 	    [אהבי לחייו יריקו] /    אהבי לחייו יריקו חן ושד חרבות יריקו    וחסר לב כמו דרדע ואיך יעמד מדע  הצרי בגלעד אם רפא    אין עדי בצירי אספה    מחני לבבי פה לפה  אש בתוך קרבי השיקו מי עיניו ולא העתיקו    מלהביו וקט רגע ובא עת ופגע  תארי ברב צירי נבדל    מה איחלה כי הוא יגדל    אם אדברה בו לא יחדל  מעניו לחייו העניקו הוד ובם ורדים הדביקו    אקטפה ורד אשר אזרע ואמר אל תפרע  דוד שמו כתשבי אליה    מקדש והר המוריה    גם שמו אפיקים בציה  לו צבא שחקים הדביקו מחשב זממיו העמיקו    עד תהום לא מעט אגע ומה הבל איגע  עץ יקר ובלעדיו בדים    מלאך ואך כלם בדים    הוא ארון תעודה הם בדים  מדבש אהביו המתיקו ליפי שדיהם היניקו    עד אהליו בלב תקע ואיך לא יבקע  אמרה למערב את מזרח    קט משך פני עפר יברח    עד אשר פני האל אצרח  אלחביב ימר עני טרקה וימן בתעניקה    וארי לנפסי לא תקנע פיא רב מא אצנע.        
3646,אברהם אבן עזרא,46,1,1,1,1,0,0,אברהם אבן עזרא,"   	 	 	     אל נערץ בסוד גלגלו / וקדושיו בידו,  שם אותות שמו על דגלו — / ברוך שם כבודו!    בקדש בריאות רמות / נוצרו מאמתו,  הנם על תמונות שומות / על משמר בדעתו;  יוציאם במספר שמות, / איש איש ממלאכתו,  ישמח בעלות גורלו, / יכיר מעבדו —  ולמלאת אשר יאמר לו / למועד יעדו.    רקיע אשר על ראשי / החיות נשאו  הוא כסאו, ועל פי משה / הכבוד קראו.  יקרא אל שמו, לא יחשה / כי הוא שר צבאו,  יתרוצץ סביב היכלו — / על כן העמידו,  ויפקד אגדת חילו / מן הבא בידו.    מי יוכל ספר מעבדיו / נגלים או צפונים?  איך יגיד — ואין בלעדיו / בין מחוץ ולפנים?  היכחשו אשר בם עדיו / עדים נאמנים?  כל פה יערך מהללו, / כל עין תעידו,  עזו בשחקים ומלא / הארץ כבודו.        "
3179,שלמה אבן גבירול,40,1,1,1,1,0,0,שלמה אבן גבירול,"   	 	 	    שני שירים בארמית, אחד מהם ממה שכתב בו אל אבי אלוליד (יונה) בן ג׳נאח והוא בנוי בחרוז הנון.       שלט מרן דלית אחרן כגונה / ואתרברב בשלטנה ודינה    שלט אדוננו שאין אחר כמותו / והתגדל בשלטונו ודינו    לאודויי עלן לשמה, ולית לן / עלוי לשאל כמס בדוק ובינה    להודות עלינו לשמו, ואין לנו / עליו לשאל נסתרות    דאשכח כל דאית מלית ופלג / בקדמין מחדא ארבע ותמני    שהמציא כל מה שיש מאין וחלק / בראשית מאחד ארבע ושמונה    בכן טקס ברום גלגל סגלגל / וארקא אתליאת בה ומנה    אז תכן ברום גלגל עגל / והארץ נתלתה בו וממנו    וטסטס כד קסר גנא תהום כד / הוי פרש ושרבב מדרונה    ורקיע השמים כאשר יבש כסה את התהום כאשר / היה פורש ומוריד מדרונו    וסם שמשא עלי דרגין, וסהרא / לאקופי בטופה מגננה    ושם את השמש על מעלות, ואת הירח / לעלות בצאתו מחפתו    ושוי כרסיה שלהוב וצלהוב, / נהר די נור נהור זהור בעינה    ועשה כסאו להבת שלהבת / נהר של אש נגה בעינו    ואתידע נהורא מחשוכא / ומלילא יממא מפקנה    ונודע האור מן החשך / ומן הלילה היום מוצאו    נקש ארקא ואחיט לה תיקא / וגוהרקא דבידה אסטונה    רקע את הארץ ובנה לה מעקה / ואפריון שבידו עמודו    ומאגר ארק פלג שטרה / ומנה לאתר לא חזונה    ומגג הארץ חלק משטרו / וממנו למקום לא מראהו    ואצמח בה זנא עבוף ולבלב / וכל חיון לענינה ולזנה    והצמיח בה זן רענן ומפרח / וכל חיות לענינים ולמינים    וציר מארק ציור, וחיי / במלולא דאפחא בטינה    וצר מאדמה צורה ותחי / בדבור שהפיח בחמרה    וכד אשכח טעם הוי עדיפא, / וכד מלל בפם נשמע באדנה    וכאשר מצא חכמה היה עדיף / וכאשר דבר בפה נשמע באזנו    ומלול די אנש חלף לטעמה / דשפיר, או לגלאה קלנה ־    ודבור האיש משתנה לשכלו / הטוב או לגלות את קלונו    כריש דרה, דמימרה כסיפא / ולשנה כספסרא בלדנה    כראש דורו, שדברו כסיף / ולשונו כחרב בנדנה    שרג עמה ופנסה וטקסה / ופרכוסה ומרכלה וטורנה    נר עמו ומנורתו ודגלו / וקשוטו ומנהיגו ואבירו    ופגוזה דבה שרין תריסה / וקולסה ומורניתה וזינה    וכלי מלחמתו שבו שריון מגנו / וקובעו וחניתו וזינו    דרחם מדעולמות אלהה / ואשא די קשוט אחיט למבנה    האוהב מנעוריו את אלהיו / וחומת אמת חזק לבנות    פתח דש חכמתא ונעל לגנזה / ולית עאל לגנזי אדרונה    פתח דלת החכמה ונעל את אוצרו / ואין בא לגנזי ארמונו    וגרס כד הוה ינק, וגרסא / דינקותא ־ חמר לא פג בדנה    ולמד כאשר היה ילד, ולמוד / הילדות יין שלא פג בכדו    ואזלינן בטל אורה, וטלה / דעל רישן טפי מטל ענני    ואנו הולכים בצל אורו, וצלו / שעל ראשנו רב מצל עננים    ואכריזהו לבלינהי משילהי / ומנה אזגדיר פרגוס בגינה   * * * * * * * * * * * *   ורז אנס לאסטרטג דחנס ־ / בלבה דפציח יכרזינה    וסוד נעלם משרי צען / בלבו הפתוח יגלהו    וטנר חכמתא כד קים ־ ואקים / עלוי משכן בסכי ואטוני    וסלע החכמה כאשר קם ־ והקים / עליו משכן ביתדות ומיתרים    ישישא אתחשב רישא קרונתא / דכל שלטון, ואטרון אסטונה    הישיש הנחשב גלת הכותרת / של כל שלטון וראש עמודו    קצף ובנס לכל סרמס וטרמס / בסיסאה לחרפא סכינה    קצף וכעס על כל עקש ופתלתל / לחדד את סכינו    כאזמל אשתלף חריף בשחקה / וזור דלמא ישופינך בשופנה    כאזמל הוחד חד בשחיקתו / וסור פן ישופך בשופינו    ביע וזיע בעדן ־ אסקריטא, / ועדן ־ כארס חרמן ופתני    שמח וזועף, עתים ־ עוגה / ועתים ־ כארס נחש ופתן    קטגור אתעבד קמה סנגור, / ואי סרבן ־ סכין אקרקבנה    קטגור נעשה לפניו סנגור / ואם ממרה ־ סכין בבטנו    שפל ומאך בעין נפשה ורוחה / ומה די להוי קליל בעינה?    שפל וענו בעין נפשו ורוחו / ומה זה שיהיה קל בעינו?    ועולם חד כציב חד או פשך חד / ומאם אשתקעו רעיוני?    ועלם אחד כסיב אחד או טפח אחד / ואולי צללו רעיוניו?    דהו כד אשתכח בה אתחסיל בה / כחרמן אשתכח דבשן בקנה    שהוא כאשר נמצא בו נגמר בו / כנחש שנמצא דבשן בקנו    ולא ארקא דאתעתין סליקא / ואוקינוס טפי מנה בשוחנה    ולא הארץ    ולית ימא כימא דלאחיה / ברה דגבר דאסתלעם בנונה    ואין ים כים של אחיה / בנו של האיש (יונה) שנבלע בדג    וחס לימא בחכימא מרומא / דהו בר נש והו בר לה מהימנה    וחס לאמר כחכמי המרום / שהוא בן אדם ־ והוא בנו נאמנו    ואם נימא אבוהי סכלתנו / יקום לימא עלן די תרבינה    ואם נאמר אביו חכם / יקום ויאמר אלינו כי הוא מחנכו    סטא ומטא לכל מא אית ומא לית / ולית דמטא לצית ערקת מסנה    סר והגיע לכל מה שיש ומה שאין / ואין המגיע לשרוך נעלו    ואתעטף בפלוס די אלהות / ולית אנש דלבש הנדונה    והתעטף בבגדי פלוסין של אלהות / ואין איש הלובש בגדי הנדון שלו    ואתרברב עלי יגרין כטור רב / ולא איתי אנש דיזעזענה    והתנשא על גלי אבנים כהר גדול / ואין איש שיוכל למוטטו    ולא תכול אדיקותה למכל ־ / וכל דירי ארק סובר בדינה    ולא תוכל השקפתו להכיל / ואת כל דרי הארץ סובל בדינו    ובה כד אסתחר אנשא חמתה / כפילא אזדקף סרחא בקרנה   * * * *   וקא בדח ברה בספר דמנח / לשויה זמם לסתא דשטנה    ושמח את בנו בספר שיסד / לשיוותו מתג לחי שונאו    ואיתו לארנקא די מרגלי / סדר גבה זמרגדי ארונה    והביאו כיס של מרגליות / סדור אצלו זמרגדי ארונו    הלא נפשין חמת ודות לותה / ולית סטיא ולית מטיא זמנה    הלא נפשנו צופה ומביטה אליו /    במטו לא לפלפולי במלי / דכד שדר עלוהי נשתונה    בבקשה לא לחקר במלים / שכבר שלח אליו את אגרתו    בכרדוטא פשיטא לא זטיטא / ידה אושיט ולא שם אדרונה    במעיל פשוט, לא חשוב / ידו הושיט ־ ולא שבז    ואיביה אשתלם דמי לפסול / דאברה אתמרירת בחצינה.        "
1071,שאול טשרניחובסקי,16,1,3,4,1,0,1,שאול טשרניחובסקי,"   	 	 	     והיה בחשכת-הערב,  כי יתכס בערפל הים,  ורוח מאצל הנגב  כי ילחש לרתם הנם, –  למעוני בין חגוי הסלע,  העלם, תבואה עדי!  תעלומות יתלחשו צ’ינרים1,  ירח שם יהל בגיא.  אלי! דמי הליל הגיע,  הזמיר כבר עמד מרן.  בוא! אבי על תועפות יילה2  שם ינהג את עדרי הצאן.  אני באביב-ימי רעננה,  שחרחרת ויעלת-חן,  כגלים ינועו שני שדי,  ושני ילבינו משן.  לרגעים תצתנה, תדעכנה  שתי עיני שעמקו מתהום,  אני – אש, אש חשק, אש תאוה,  אלי בוא – הן כבר רד היום.       מיכאילובקה 1895       Platane  ↩    רוכסי הר בקרים וירך הים.  ↩           "
3050,שלמה אבן גבירול,40,1,1,1,1,0,0,שלמה אבן גבירול,"   	 	 	    ולו קצידה פנה אל אלמתואכל אבן קברון והיא הנקראת בשם שירת הבשמים.   ״בחר מהחלי מבחר שביסו / ודי לך מענן בקר רסיסו    ודע כי בזמן אין די להשיג / ספיח קצרך אף כי שחיסו    והכרם אשר תטע, אמר, מי / לך לחיות עדי תשתה עסיסו    ותרוץ כצבי על הר מזמות / כגבור בשפלה רץ בסוסו    במקום לא ידעו עיט שפיים / ואף רגל בני איש לא רמסו    וירח אפך קצוי אדמה / כאלו אפך רחם ופרסו    והיית כעזנית עזאזל / ודמית קאת מדבר וכוסו.    כתב ספר כריתות לתבונה / והתר לולאות הבין וקרסו״.    עניתיו: אין לך מבין יקרות / ומאסתי לבבי לו מאסו    ואיכה לא איסר מעלליו - / ועלי, לא עלי אחר, חמסו    ואנחם ביום אראה לבבי / כסובא מבלי יין בכוסו    וירים הזמן אחרי פעמיו / כאלו שבלול הולך בתמסו    אבל ארוץ אני לקראת תבונה / בעודי חי כרוץ גלגל וחרסו    ודע כי לא אנוש יקנה תבונה / כאיש יקנה מעט כסף בכיסו    ואיש מלא מעותיו בין ואחר / ימלא מעפר ארץ כרשו    ואיך ירצה לבב איש בכסילות / ושמץ בין יהי כסלו ומחסו?    יהי כשור אשר ידע בעליו, / אבל לא - כחמור ידע אבוסו    והמדע בראש דרכי אלהים / והאל ממאור כחו כמסו    ושמהו כמו מלך עלי כל / וכתב שם יקותיאל בנסו    אשר כנס נתנו על מלכים / וכשחק עלי תבל פרשו    ורב כים - והוא קטן בעיניו / ורם כהר - וצפרן עמסו    אשר משל בלבו הלבבות / ועשה מעשה יוצר בחרשו    והיה מפני שואל כשואל / ולו מאן - בחזק יד תפשו    ומחפניו תהומות יספו רום / והאש נשרפה מאש המסו.    צמח הגן אשר נפשי ישובב / ואתענג בטוב ריח הדסו    והיית תמול מבצר לנפשי / ואראה הזמן היום הרסו    הקצפת, ידידי, באהבים / ונפש שבעה נפת תבוסו?    ואלו ניב שפתים ינובון - / כאמרי אמרו עגור וסיסו    ועמי זעקו מקיר אבניו / ומעץ יענה עמי כפיסו    אמת כי אין לך דמיון בתבל, / היש שיר בלעדי שירי ואפסו?    ונזר ממך קדם אשורי / כחת או לבך, השר, הניסו    ונער ממך ידיו לבבי / ואולם עץ אהבים לא קססו    לאש עפעפך לראות מאוה / עדי כי מראות - סנור תפשו    ואם תשאל למי הוא זה ובן מי? / שלמה בן יהודה הוא רכסו    אשר הבר לך, השר, לבבו / וכנתר וכברית כבסו    ואם שניו ימי משנה לפרעה / בעת נמכר לעבד מסריסו    הלא נגע ובא עד ירכתי בין / וחדר אחרי חדר חפשו    בחסדו דברה צען ושנער / ואותו אותה לראות חנסו    ונפשו חמדה עיש וכימה / ואף כי זוחלי עפר ורמשו    ולא ישוב לבבו מפני כל / אבל רחב לבבך הוא הניסו    ואת שברו ואתה שעשועיו / ואתה כל מנת חלקו וכוסו.        "
4073,אברהם אבן עזרא,46,1,1,1,1,0,0,אברהם אבן עזרא,"   	 	 	     אבי אל חי שמך למה    המלך משיח לא יבא.    דעו מאביכם כי לא בוש אבוש,    שוב אשוב אליכם כי בא מועד.        "
5718,יעקב שטיינברג,261,1,3,4,1,0,1,יעקב שטיינברג,"   	 	 	     בגאות כסיל הוא לא התחסד,    לא דגר מרי כאחד ענו;    רק חרפת תם יסרתו חרש    בלכת שמו העז לפניו.    לא עורר נהי על יושבי תבל,    ופיו לא שר על ארץ ברוכה;    רק עמד נגדו רפיון אדם    ויגונו הוא לאין ארוכה.    לנשי החן לא חנף חנם,    ובריק לא קדם פני נכנעות;    אך בשריו ידעו רך ושבע    ורוחו פג מבוז וקנאות.        "
1175,שאול טשרניחובסקי,16,1,3,4,1,0,1,שאול טשרניחובסקי,"   	 	 	    חרבות /    … ובאש ארגמן עוד כל ירכתי ים תבערנה,  מסביב השלך הס, ולוט הנשף רך;  שבלת דנפר תט, בתלתלי-אור תנהרנה  בנות-גלים באבל קול במעבית אגמון שח.      כענן-התכלת שם הגבעות תתארנה,  ערפל שב ודק יחבק גיא וסבך;  בין שני סלעי-עז שבלי-און תסערנה,  ודנפר קצפו יז כזאב ילכדנו פח.        ערפל-נצחים גז, שנות דור ודור נמקים;  על תלו מחנה עז, יריע חיל קזקים,  אש צופים על שיא הר, ברק רמח במי היאר.        לי לאט שיח גל; אי גבול כי תדענו?  בחליפות עתים יש, שעבר חי עודנו,  ונגש יום ביום כצל בעקב האור…       אי כורטיצה1, 1895       מקומו של המחנה הראשי של הקוזאקים Запорожская СѢчь  ↩           "
414,חיים נחמן ביאליק,6,1,3,4,1,0,0,חיים נחמן ביאליק,"   	 	 	     קן לצפור    בין העצים,    ובקן לה    שלש ביצים.        ובכל-ביצה    – הס, פן תעיר –    ישן לו    אפרוח זעיר.          "
4586,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    (משלוח מנות לפורים)   גן-אלהים עת הילדות הנה,  מועדים כלה, אך חגים ימיה,  בגן הזה מלאכי-שלום יטושו  ולרגלם פרחי חן והוד יפושו,  גילה ותם צהלה אף נקיון רוח  הם הפרחים לילד בם ישוח –  שמה ביערים צפרים אך שרים,  שם דממת עדן, אל שאון מערים!  שם בשמים התכלת לטהר,  הארץ אך הוד, אך חמד וזהר.  שם דום כל נהי, נאלמה הזעקה  שם לא עדה אבל, דרכה הנאקה –  בגן הזה אזכרה אף אהמיה  גילת-עדנים שאפתי לרויה  אתך, הרע, ושלובי ידים  אתך, עברה לי עת שחרות-החיים!  אתך, מחמל נפשי! רצתי ושבתי  אליך מפרח אל פרח עפתי –  כל החמודות שם אך לנו נקבצו  וימי בחרות איך חיש הגן רעצו –  אז נבלו הציצים, כלם קמלו,  גם חשכו הפרחים בל עוד יהלו!  אין מלאכי-שלום – ושלומם אספו  ולרגלם גילה ותם נדדו עפו  ומגן, הה! גם מעייו גרשנו  וכבר למצוא לו פתח הוי נואשנו!  אך פרח חד אריתי על תלמהו  ונטע נעמן הוא הזכר הנהו!  ברחוב בי לבי, רגשותי יחמו,  פרח זה יצהיל ימי כי יועמו!  גם הוא אל הגן משם בא ינחני  יחליץ נפשי אף רוחי וינחמני –  גם עתה, האח! עת זמיר יגיע  יתחדש חלד, קול התור יריע!  ויחי הפרח ויפתח עליהו,  שלף רוחי מגוה וישיבהו  אל הגן – ויחיו מראות אלה,  גם שעשעו רוחי מלאכי גבה –  אז המה לך לבי, לך נפש ברה!  ומנחה לך, רעי, אשלח אזכרה!  זכר הילדות, עתותי הנעורים,  אשלח לך, אהובי, מנה בפורים!          "
4819,יעקב לרנר,79,1,3,4,1,0,0,יעקב לרנר,"   	 	 	    א   מנדה ושחור נתערפל היער    וינס במצולות הרהורו הקר.        על שיבת קרקפתו ינוח הבדיל    ולרגליו השלגים מלא רבבות מיל.        ונשית עולמים בחיקו, וכמו    עוד תקופת-הקרח מנמנמה בו.       ב   ולבדד נצבת, נדחת מכפר    ה“טחנה של רוח” בטבור ההר.        את גנה המחדד נעצה בשחור    וסביבה משתרעות פרסאות הצחור.        שו­בתת הטחנה ושקועה בדמי,    ונטויות גפיה בערב ושתי:        האחת לבקעה, השניה לעב,    השתים לרוחות העולם השב;        כנכונה להכריז:""הביטו וראו;    יחידה אנכי בתבל הזו!""       ג   ויש אשר יבא בן-עורב ביעף    ואוה לו מושב על-גבי הגף        והשקיף משמה על ימין, על שמאל–:    רק ערבות השלגים, זולתן אין כל –        וסמר נוצתו וצרח:“קרע-קרעה!”    לאמר: פרענות מתרגשה ובאה!       ד   וקדרו שמים ביתר שאת    כמכינים את עצמם לדבר רתת.        ורוח קל-אבר ושנון וקר    אז יעור בבקעה וטס אל היער.        מפסיקו בזריזות באמצע הרז:    “התאושש, הסבא!” הוא סוטרו – וגז        הלאה, אל ישוב: אל כפר או אל עיר –    ונתקל בדרכו בקרפיף או דיר;        או נחנק במזיד ונעור ביעף    ומטיל כובעו של עובר-ושב;        או משיב מגדרות לבנונית המוך    ופגע וסטר בחטם או תנוך.       ה   ופתאם – וסופה לא נודע מאי    תשתרר לבנה על גבע וגי;        והיתה מהומה במערכות היקום    וכלכול התהומות של שפל ורום;        ושריקות וחריקות מתערבות ברן    ומחולות של הפקר בגניחות אין-און;        וערים וכפרים ובקעות ויער    יסחפו בדיסה של פקעות וסער.       ו   אשרי הספונים באותו ליל-זעם    בסתר אהלם המונף, החם;        היושבים על שרפרף לנכח האח    ונהנים מאורו וחמו הרך;        ושכורים ויגעים מהבל החם    מפהקים, תוך שיחה על מעשי יום-יום;        מהפכים בינתים בין גחלי-היקוד    פניהם – להבים חכלילים מאד;        ועצלה במח ושלוה בלב    וחלשה מתוקה מפעפעה בגו.       ז   ואשרי היושבים בחבורה בבית    מלא-אורה וחיים ומבלים העת  בחיי העולם או חיי השעה:    בפלגתות נלהבות או לשון-הרע;        מתחרים בשטות או לוקקים הריר    על אותה הריבה הידועה בעיר.        המחם יבעבע וקיטור וסאון    מתמזגים בשאון או צהלת-האון.       ח   יש אשר עוד אחד בתבל הזו…    לא רבים הזוכים לאשר ההוא:        יחידים על דרגש מצפה ורך    במקדש אהבה שנוצר לכך,        וצוללים בקסמים של אפל וזיו–    שני לבות נתמזגו בלי אמר וניב.        עששית ירקה דולקת בדמי;    צנוע מסתתר בזוית הראי;        הפסנתר מהרהר ומונה בחלום    הנגינות שנגן מאז עד היום;        ולולבי עציצים ורהיטי הפאר,    שקצתם באפל וקצתם באור;        ויריעות הרקמה ותמונות על קיר,    ומנורות-הבדלח ופסילי-הגיר –        כל אלה נשתקעו בדממה של סוד    המסיתה בחשאי ומגרה מאד…        ואשרי שבחרו המשכן הזה    ואותו הלילה לנשיקות הפה.       ט   לחנם הם אוזרים שארית החיל    האובדים בדרך באותו הליל;        לחנם ישועו עזרת מצר:    אנקתם תסער במחול הזר.        ועינם שעששה מעקת הקר    תבקש לחנם ביאוש שביב-אור.        אין זכר לישוב, אין סימן לשביל,    רק אמש ויללה ועברה וחיל.        כמדמה שעלה השטן מתהום    ויקדש לשדים עצרה וצום;        ויבהל מרבצם כל מורדי האור:    מטאטאים ומכשפות, ושונרות השחור,        לעברם באלה לעשות ככל    שצוו עליהם אבדון ושאול.                          -  -  -  -  -  -  -  -  -  -  -  -     י   כבר עמדה הסוסה ששרכה עד כאן    כאלו שואלת:“ועתה לאן?”        ובאותה עמידה החלטה כזה:    ולו גם אהרג לא אמוש מפה!        ולחנם מצליפים על גבה:לכי!    וכפופת ברכים היא עומדה בקשי.        מרגיזה קצת עורה על ירך או גב    ולוקקה לפרקים את כיחה הזב!        או תגע בעצלות בדל אזנה, כמו    להקשיב ההולם עוד דפקה אם לא?       יא   לא חשו האובדים באותו הסער    איך אבן לבבם בחיקם הקר:        איך קפא בקדקד המח הלח,    איך נדלח ונפסק רעיונם הזך;        איך כבתה בת-עינם, איך נטל הקול,    ובעורקם איך פסקו דמיהם מנזל.        כי חדרה הסערה אל בטנם כחץ    ותגלד אבריהם, ותשימם כעץ;        ותסחט נשמותם ותזרן בצחוק    לארבע הרוחות ולגבה אין-חק.        רק רחש לא ברור הזדעזע בלב    וזרם חמימות כמו-נתך בגו;        ויחלף צל-רעיו כעין החשמל    ובולמוס-תרדמה אפפם – וחסל.                                  -  -  -  -  -  -  -  -  -  -  -     יב   למחר ימצאום בבקעה או הר    נעוצים או טמונים בשלג הקר.        פרצופם נפוח,וכמראה הטחול;    יעירום ויעוררום אין-רוח, אין-קול.      וצפופים נצמדים כאלו בצבת    יחבקו איש אחיו בהסח הדעת.        ושפה לשפה בנשיקת אין-סוף…    כה חבקו וישנו בני-החלוף.       יג   בבקעה לבנונית אדירה מאד    המסמאה העין בחצפת ההוד.        ושלוה ענקית וגאון ואור    בחלל המתיז ניצוצות של כפור.        ועורבים מבהיקים וכזפת לשחר    מדדים, משתגעים משפעת הצחור.        מחספס ולבן כל אילן ביער,    יום-גנוסיה לעצים, יום טהור וקר.        וחדוה של זהב וחרף על פני    השמש המושל הנערץ, הגא.        שישי, את תבל, ברעדה ודם,    כי מושלך השמש שבע רצון היום.       יד   רק אחת הטחנה נצבת על הר    ככתם דיו שחורה על לבנת הניר.        ומשנה מראה כי גדעה הגף    שאמרה להעפיל אל במתי-העב,        כנפיל שנערף בקרדם החד    והוא נשאר על רגליו משתומם לעד…        וכאלו אומרת: ""הביטו וראו:    דראון אנכי בתבל הזו!""       תרס""ט       "
4032,אברהם אבן עזרא,46,1,1,1,1,0,0,אברהם אבן עזרא,"   	 	 	     איש אל תהי מכיר בזיו מדיו.    אל מעלליו שור ומעבדיו,    כי אם זאב שני וגם תולע,    יחזיק מנת מדיו ודת יולדיו.        "
1587,יהודה הלוי,26,1,1,1,1,0,1,יהודה הלוי,   	 	 	     ראיתם דג בלעו דג    ודג בלע חמש עשרה    וקם לפני אחי צידן    אשר לפני ארם קרא.  חנניה        
5089,אנאקראון,116,1,0,0,1,0,0,אנאקראון,"   	 	 	     הטבע חנן ברואיו:  לשור הפר קרנים,  לסוסים פרסה קשה  וזריזות לארנבת;  ללביא מלתעות-אימה,  לדגים סנפיריהם,  לעוף כנף שגר מהיר,  ולגברים חלק גבורה.  ולא היה כלום לנשים,  להן מה נתן? – יפי.  חן תחת מגן ושריה,  חן תחת כידון ורמח, –  ולא יעמד ברזל עשות  ולהבה בפני נאה.          "
4921,יוסף אבן זבארה,92,1,1,1,1,0,0,יוסף אבן זבארה,"   	 	 	    [זבארה עוזב את מולדתו בחברת עינן הנטש] /      איש היה בארץ ברצלונה יוסף בן-זבארה שמו, והיה האיש    ההוא שוקט על שמריו, / שאנן מנעוריו / עם דודיו וחבריו. /    יודעיו יקרבוהו / ומידעיו יאהבוהו, / והיה בתוכם נשיא ונכבד /    וכל איש לאהבתו נעבד./ וגם הוא היה מכבדם ומנשאם / עובדם    ומרפאם, / לכל חולה מהם מכין רפואות תעלתו / בעזר יוצרו כפי    מלאכתו וחכמתו / ומתעסק במחלתו / לעבדו ולשרתו / באהבתו    ובחמלתו, / הבכור כבכורתו / והצעיר כצעירתו./ ולכל איש באהבתו    יוסף / ולחברתו כוסף – / לעבד נמכר יוסף.        ויהי הלילה ואני יוסף ישן על מטתי ושנתי ערבה לי / כי היא לבד    חלקי מכל עמלי, / כי יש דברים אשר הם עמל הנפש ומנוחת הגוף –    ואחרים אשר הם עמל הגוף ומנוחת הנפש, והשנה מנוחת הגוף והנפש    יחד / והדבר הזה מכל איש לא נכחד./ ושאלו לאבוקרט החסיד ""מה    היא השנה?"" אמר: ""עמק הכחות אל עמק הנפש / להמציא הגוף מרגוע    ונפש"" / ואמר אריסטו “השנה הטבעית רפואת כל חלי” ואמר גאלינוס    “השנה הטבעית מאמצת הכחות ומחלשת הלחות”, ואמר החכם יוחני    "" השנה בעתה מביאה את הגוף לידי בריאות"".        ויהי בעת נומי / וארא בחלומי / והנה לפני קומה גבהה כמראה אדם    תמונתו / ויעירני כאיש אשר יעור משנתו. / ויאמר אלי ""בן אדם, קום,    מה לך נרדם? / התעורר וראה יין כי יתאדם./ קום נא, שבה ואכלה    מצידי / אשר הבאתי לך מאשר השיגה ידי.""        וכמו השחר עלה קמתי בחפזון / ואראה לפני יין ולחם ומזון. / וביד    האיש נר דולק / ואורו לכל פאה יחלק. / ואען ואמר “מה אלה, אדוני?” /    ויאמר ""ייני ולחמי ומזוני. / שב לאכל ולשתות עמי, / כי אהבתיך כאחד    מבני אמי"". / ואני אחרי הודיתי לו על חסדו וכבודו / ואהבתו ונדבת ידו /    אמרתי אליו ""אדוני, לא אוכל לאכל ולשתות עד התפללתי למבין דרכי /    ומכין צעדי ומהלכי / אשר יעשה לי כל צרכי""…        ויהי אחרי אכלי ושתותי עמו / שאלתי אותו על מקומו ושמו / ואמר אליו    ""בי אדוני, אחרי אשר כבדתני / ומלחמך וממטעמך האכלתני / ואהבתך    היקרה בלבי שת, / הגידה לי מה מלאכתך ומאין תבוא, מה ארצך ואי-מזה    עם אתה?"" / ויען ויאמר אלי ""הנני מארץ רחוקה / בין הררי שפר ומתקה /    וחכמתי כחכמתך / ועמי כעמך ודתי כדתך / ושמי עינן הנטש בן-ארנן הדש"". /    אמרתי בלבי: ראה זה חדש! / הנה השם הזה נורא ואים,/ לא שמעתי בלתי    היום. / ויאמר אלי ""לא תוכל לדעת סוד שמי, / עד אשר תארח לחברה עמי. /    קום, צא מן הארץ הזאת / ואגלה לך תעלומות ורזות, / כי במקום הזה אינם    יודעים חכמתך / ואינם מכירים מלאכתך ומעלתך. / לכה נא, אקחך אל מקום    אחר / אשר תהיה בו מאד בוחר,/ מקום נחמד וטוב / אשר כלו כגן רטב /    וכל יושביו נאהבים ונעימים / והמה חכמים מחכמים"".       ואמר אליו ""אדוני, איך אעזב ביתי / ואטש את נחלתי / ואצא מארץ מולדתי /    אשר שם מכון שבתי? / ובה נדיבים נשיאים ואצילים / חכמים ונבונים ובכל    דבר משכילים, / גדוליהם לפי חסדם יכבדוני / וצעיריהם לכבודם יעבדוני /    וכל ימי חיותי יהיו אותי על אברת אהבתם נושאים / ובמותי יחנטו אותי    הרופאים. / ואמר החכם, כי השוקט במקום אחד והנח / אם רוח המושל    תעלה עליך מקומך אל תנח / והרוח המושל הוא יצר לב האדם אשר יסיתנו /    ולכל אשר יחפץ יטנו / ויאמר הערבי, כי המשנה את מקומו / ישתנה מזלו עמו…        ויסיתני במתק אמרותיו / וידיחני בחלק שפתיו / כי לשונו כשמן אהרן היורד    על פי מדותיו, / וימשכני בחבלי אהבתו / ובעבותות חסדו ונדבתו. / ואמר    אליו ""אשקה נא את אחי ורעי / אשר אש אהבתם בין צלעי, / ואחרי כן אלך    עמך למסעי"". / ואנשקה לכל רעי ואבכה עליהם / ובצלעי גחלי פרודי ועל פני    מי נחליהם. / ואחרי מארץ מולדתי לקחני / הלכתי עמו בדרך אשר נחני, / ונסע ונלך / דרך המלך.        "
2258,שמואל הנגיד,32,1,1,1,1,0,0,שמואל הנגיד,   	 	 	    לאשה נעשו / ר'      לאשה נעשו קירות וטירות / ותפארתה פרש מטה ומטוה    ופניה כערוה על דרכים / ולהם נארג צעיף ומסוה        
5913,יהודה קרני,332,1,3,4,1,0,1,יהודה קרני,"   	 	 	     עם מאפלית הלילה ועם השחר המוריד  עלו מים ויבשה, צבאות עמי הברית,  על פני אירופה המשעבדת;  בנהם אריי ברזל ובשאגת נשרי פלדה  בכל עצמת רכבי הנצחון שלמדע  בשרו יום פדות ללאם ולאם, מולדת ומולדת.    ויהי הלהט שבזעם קדש קדשים  וברד אבני גפרית – משלחת ענשים  על כת התלינים, קדשו הטבח;  נחמו עמי, נחמו כל עם,  שהמרצח ערפם, ענם, קלם  בסתר צינוקות ובשערי התוך!    ואם חזון האש והמנונים למתכות  חצבנו בגאון ובשמחות  למען שגב האדם ומעזי תפארת –  הפעם, אך הפעם, שירו עמהם שיר אבדון,  המנון השמד לשכורי מדם ורשע וזדון,  אחר חצבו שלום לכל אירופה המשחררת.     בסער, מאסף מוגש לחייל ולחיילת העבריים מאת סופרי ישראל. תש""ג       "
1000,שאול טשרניחובסקי,16,1,3,4,1,0,1,שאול טשרניחובסקי,"   	 	 	     שלש אתונות משרכות את דרכן,  שלש אתונות – מבאר-שבע לדן:  חומה ושחורה וצחורה, – לאטן.  עברו השלש על-יד צריח מסגד,  כרעה השחורה, כי קראו למועד.  עברו השלש על-יד פתח מנזר,  צנחה החומה מול איקונין משזר.  עברו השלש על חרבה קדושה,  עמדה הצחורה מרכינה את ראשה.  על-גב השחורה, על גבה, סיף רב;  על-גב החומה, על גבה, מטל צלב;  על-גב הצחורה אך שטיח זהב.  אין כלום על גבה בלתי אם-השטיח –  במהרה בימינו ירכב עליה משיח.       תל-אביב, 1939       "
471,חיים נחמן ביאליק,6,1,3,4,1,0,0,חיים נחמן ביאליק,"   	 	 	    לבנות שפיה /      אם אין לבותיכם ערלים,    ויש בקדקדכם מעט דעה –    השבעתיכם, חלוצים עצלים,    הפשילו על שכם הכלים    וקמתם ועליתם לשפיה.       בשפיה יש חרשת בני-ארן    וסכה לצל ולמרגעה.    ומה עוד בשפיה? חצי גרן,    שליש אכר מטיל במקטרן,    ומעין אט זוחל באשברן,    עץ יבש על ראש הר כתרן,    בחורים כמלא הצפרן,    אך בנות בשפיה – כמאה.        כפר בודד לו שפיה – מי דורשה?    ופלאים לא מעט בה: עז חורשה,    סריס תרנגול, חתולה צולעה,    אך פלא פלאיה –החרשה,    והבנות בחרשה – כמאה.        לא בנות, כי פארות עלי עין,    עינים? לא, ענבי היין    יציצו בך מכל פאה;    הבחור! אל תישן, שא עין    ואל תצא בגפך משפיה.        כאילות השדה וצבאות    תגדלנה בין סלעים וגבעות, –    לא אב ולא אם לבנות שפיה;    אחיותן – צפרים ולטאות,    ואחיהן – כוכבים בשמי-יה.       רבות בנות כרך המלמדות –    ונבונות מכלן בנות שפיה.    בכל-מדע להן עשר ידות:    הן שומעות שפת גנים ושדות    ושיחת הקמה המלאה.        עם צאת כוכבי לילי שבתות    במאת זוגות עיני בנות שפיה    מאתים שלהבות נצתות; –    לו ראן הנביא מענתות    ורפא לרוחו הנכאה.        היה ברוך, ליל שבת מצנן,    בא, מחה מעל פנים הזעה,    בא, טהר המצח המענן –    ועד חצות הלילה ירנן    וירעע ויכרכר בשפיה.        וכי תפגש בת שפיה לבדה,    עמוסה בכדה המלאה –    אל תגע בה ידך הטמאה,    פן תרץ קדקדך בכדה;    אסורה במגע בת-שפיה.       או ישרה בעיניך הנערה?    מי? חנה, צפורה או לאה?    מה-תשתע, הגלם? התנערה    ועלה כדת משה השערה,    וארשת לעולם בת-שפיה.        אך אוי ואבוי לו לעיט    השב מן החרשה בשפיה    ונפשו שוקקה וצמאה    ובכפיו אין טרף וציד:    לא צביה, לא גדיה, לא שיה.        ואבוי לך, בן-הבליעל,    אם תכלים בנות עמך בשפיה;    בעמיך לא תהיה עוד בעל,    “צא!” יאמרו לך, ""צא חלוץ-נעל!    הפשילה כליך וצאה!""      שפיה, ט“ו באלול, תרפ”ו.       "
2141,שמואל הנגיד,32,1,1,1,1,0,0,שמואל הנגיד,"   	 	 	     היה שש בבין ששים ובכה בבין בכים    ודכא בנדכאים ורם במרומים, אך    למלך היה עבד באמרו עבד אותי    ומלאך אמונה אם ידבר היה מלאך.          "
3633,אברהם אבן עזרא,46,1,1,1,1,0,0,אברהם אבן עזרא,"   	 	 	     אסירת צרים, / שבוית חרב / משנאה.  בארצות זרים / בלבה תרב / לחטאה;  ושם קול תרים — / וקולה ערב — / לבוראה:  ישעי — פרח, / צדקי — צמח / והיה כלח!  ורכב צלח, / אדום וצח! / מריי סלח  וכרוב משח! / איך מדביר תברח?  אן תארח, / מקומך תנח?    ברוח נכאה / מצעק חילו / לפניו,  עדי יראה / כקדם גדלו / לעיניו;  ואיך ישתאה — / ועוד הוד קולו / באזניו:  עם נאנח, / אבל שכח / ונהי זנח!  קום נא שמח, / רנה פצח — / כי סף ושח  עבד ואח! / ידך לאל תשטח,  עליו בטח / תמורת תותח!    רפא לב רפה / והך צר חילו / יגבר!  קהלך צופה / ופיו בצר לו / ידבר —  ולו יספה / לזולתך לא / ישבר:  רוצחי רצח, / זובחי זבח, / טובחי טבח!  נוגחי נגח, / דולחי דלח! / אש אף קדח,  בהם נפח — / יום כארי תצרח  על נאלח / כבדי פלח.    מעוני, הפק / רצוני לרצון / לבבך!  וצר כף סופק / תשבע קלון / בשובך!  ואיך תתאפק — / וערל במעון / כרובך  שכן ונח? / שוב נא וקח / נלכד בפח,  לחיו בחח / בגבול חלח! / עליו פסח,  אזניו פתח, / עיניו עדי תפקח —  אורך שלח / ועליו תזרח!        "
6028,יהודה קרני,332,1,3,4,1,0,1,יהודה קרני,"   	 	 	     אהבתי את־חצאי הדברים  ואת־חצאי הקולות אהבתי;  ואם ארעב — לנגלה לא ארעב,  למפלא ממני רעבתי.    ואם תקר בי יומם הברכה,  ואם תעלה הקללה בלילה —  עבודת הקדש אעבדה,  בשליחות אמונה מלמעלה.    ואם אכתב על ניר את־הדברים,  או אם תצמח מתחתה השורה —  אל תבקשו נשמתי בכתובים,  במה־שלא נכתב היא צרורה.    ומה אם את־דברי אין קוראים,  ומה אם על פני יעברון; —  שלוח אנכי מלמעלה,  ועבד לאל המסתורין.        "
4618,אלכסנדר סרגיביץ' פושקין,60,1,2,3,1,0,0,אלכסנדר סרגיביץ' פושקין,"   	 	 	     החרף… כבר חובק האכר ידים  ובעגלת-הקרח יפלס לו ארח;  וסוסו בשלג בכשלון-ברכים  יתנהל בכבדות וימשוך בטרח.  שם עגלת-חפזון במרוצה עוברת,  וחריצים עמקים בארץ חופרת;  ולבוש בה יושב הרכב באדר,  וחגורה אדמה על-מתניו להדר.  שם רץ מן-החצר בכפר אחד נער  והושיב את-כלבו לתוך עגלת-חרף  והיה לסוס לה הרתום מול-ערף;  כבר קפאה מקרה גם-אצבע הבער,  ומכאוב גם-יחד הוא ידע עם-נחת…  ואמו בחלון לו אצבע שולחת…          "
3055,שלמה אבן גבירול,40,1,1,1,1,0,0,שלמה אבן גבירול,"   	 	 	       עזר נפשי, אישי, ונשאני על כף / לפי כי את ללב כמו הכף לכף    ואל תדון רוחי, אדוני, תוך הכף, / ואל תעלם עין ואל תעש כף כף    הלא צורך בחר בלמד דלת כף, / אני עבד אהיה לך, אקד אכף.        "
6919,פניה ברגשטיין,426,0,4,4,1,0,0,פניה ברגשטיין,"   	 	 	         ילדים, הנה צפור,  מצפצפת שיר־מזמור.  מצפצפת, מתעופפת,  גרעינים קטנים אוספת.            "
1742,יהודה הלוי,26,1,1,1,1,0,1,יהודה הלוי,   	 	 	     יה שמך ארוממך וצדקתך לא אכסה    האזנתי והאמנתי לא אשאל ולא אנסה    ואיך יאמר כלי חמר אלי יצרו מה תעשה    דרשתיהו פגשתיהו למגדל עז וצור מחסה    הבהיר כאור מזהיר בלי מסך ולא מכסה    ישתבח ויתפאר ויתרומם ויתנשא  הדר כבודך ועז ידך מספרים השמים    בעת עלותם ועת פנותם ועת שחותם אפים    ומלאכים נהלכים בתוך אבני אש ומים    יעידוך ויודוך בורא ניב שפתים    כי תסבל ולא תבל בלי זרוע וידים    תחתיות ועליות והחיות והכסא    ישתבח  ומי ימלל כבוד מחלל שחקים באמירתו    חי עולם אשר נעלם בגבהי רום מעונתו    וברצתו בבן ביתו באהלו שת שכינתו    ושם מראות לנבואות להביט אל תמונתו    ואין תבנית ואין תכנית ואין קץ לתבונתו    רק מראיו בעין נביאיו כמלך רם ומתנשא    ישתבח  דבר גבורות בלי ספרות ומי יספר תהלותיו    אשרי איש אשר יחיש להכיר עז גדלותיו    ויסמך באל תמך עולם על זרועותיו    ויעריצו שוב ורצוא ויצדיק דין עלילותיו    ויודה על אשר פעל כי למענו פעלותיו    וכי יש יום לאל איום ודין על כל המעשה    ישתבח  השתונן והכונן והתבונן בסודך    והבטת מה אתה ומאין יסודך    ומי הכינך ומי הבינך וכח מי ינידך    והבט אל גבורות אל והעירה כבודך    חקר פעליו רק אליו אל תשלח ידך    כי תדרש בסוף ובראש במפלא ובמכסה    ישתבח.         
4450,שלום שבזי,54,1,2,2,1,0,0,שלום שבזי,   	 	 	    הסליחה נתחברה לימים נוראים בשנת גלות מוזע ונקובים בה ראש השנה וכיפורים.  חתימה: משתא אלשבזי – מאה יז     מהמון קמי שחתי / כפוף קומה הלכתי    אוי לי כי פשעתי / ועל צורי מרדתי    אל תשמחי אויבתי / לי כי נפלתי קמתי    שגה לבי והרהר / וגופי בחמו הגהר    עלי כמו סוס דהר / ולעשות תשובה מהר    מחטא ועון טהר / חשתי ולא התמהמהתי    תאות לבבי חפץ / ולעשות תשובה יעץ    תכונות הבליו נתץ / ושמעה אזני שמץ    במשפט יעמיד ארץ / אלהי בך בטחתי    אך הלמו יסורים / גלמי בארץ זרים    ולמדתי מוסרים / להתהלך במישרים    ובלילי כפורים / לא שלותי ולא נחתי    אתה גזרת בן אמה / כתב שטנה ביד רמה    הוא והמון חילו המה / פזר קהלי באדמה    הוי כי בת באמה קמה / הן בעון חללתי    לולי ה׳ עזרנו / ומפרא הצילנו    אזי בעצתו כלנו / כי בא להמיר דתנו    בחרות אפם בנו / פורה לבדי דרכתי    שממו לבבות יום גזרו / בעלי תרמית כי חברו    צעדי מלנוס קצרו / וזקני בת עמי סערו    פשטתי את כתנתי    בחסדו אל בטל עצתם / ועורר לעמו אהבתם    ואויבי הפריד חבילתם / באפו פזר חבורתם    כי יום בערה חמתם / את ה׳ זכרתי    זכור רחמיך צורי / קום קנא בעבורי    הסר כאבי ותמרורי / ואמור לרעיתי עורי    מראש אמנה תשורי / עם זו לי יצרתי    ישוב ירחמה עניים / ויכתבנו יה לחיים    יבשרון הרים ואיים / ואתם תהיו נקיים    ויהיו דברי רצויים / אשר התחננתי.        
1725,יהודה הלוי,26,1,1,1,1,0,1,יהודה הלוי,   	 	 	     המון אכד וארך הביא בלבי מרך    הגדיל את זעמו ויעביד בני בפרך    לפני מי אגיד נגע לבבי ויחון    ובשיחי אריד ואין לפה עוד פתחון    כי ראשי אוריד ואלכה על גחון  והם הלכים בארך קומה וערכים ערך    זה יכרע לצלמו וזה נביא שוא יברך    ושמי הנכבד לעג בפי כל שנא    כי אמרו אבד שברך ואין לך קנה    גם בן הנעבד מתוך חצרו ענה  מציץ מחרך ואני על אם דרך    עת ירכב בעצמו אקרא לפניו אברך    יונה צר לי על תחת כתר מלוכה    ידרך כל נעל ואת עמו משוכה    מלכך כוס רעל השקך בחמה שפוכה  הרים יד צרך צורך אשר בו הצירך    כי היה עמו ומלפניו הסירך  כמה עוד בגלות תשבי עניה באין פה    רק שבתך בדלות יתן ורפא ירפא    קרעי סות אבלות ותני דברו למרפא  והיטיבי זמירך לאל אשר כל ברך    לו תכרע ולשמו נשמת כל חי תברך.         
1596,יהודה הלוי,26,1,1,1,1,0,1,יהודה הלוי,"   	 	 	     דבריך במור עובר רקוחים    ומצור הררי המור לקוחים,    ולך ולבית אבותיך חמודות    אשר ילאו להשיגם שבחים.    פגשתני במדברים ערבים –    בתוכם אורבים נושאי שלחים,    דברים ארבו תוכם דבורים    ותוך יערת דבש קוצים כסוחים.    ואם כי לא שלום שלם יבקש    בעודה מלאה עורים ופסחים –    למען בית אלהינו נבקש    שלומה, או בעד רעים ואחים.    ואם כן הוא כדבריכם, ראו חטא    עלי כל כרעים נגדה ושחים,    וחטא הורים שכנוה כגרים    וקנו שם למתיהם צריחים,    ותהו מעשה אבות חנוטים    ופגריהם אלי ארצה שלוחים.    והיו בעבורה נאנחים –    והארץ מלאה נאלחים,    ולריק מזבחות אבות בנויים,    ולשוא קרבו שם הזבחים!    הטוב שיהיו מתים זכורים,    והארון והלוחות שכוחים?    נשחר את-מקום שחת ורמה,    ונטש את מקור חיי נצחים?    הלנו נחלה רק מקדשי אל –    ואיך נהיה להר קדשו שכחים!    היש לנו במזרח או במערב    מקום תקוה, נהי עליו בטוחים –    אבל ארץ אשר מלאה שערים    לנגדם שערי שחק פתוחים,    כהר סיני והכרמל ובית אל,    ובתי הנביאים השלוחים,    וכסאות כהני כסא אדני,    וכסאות המלכים המשחים?    ולנו גם לבנינו יעדה,    ואם ציים שכנוה ואוחים –    הלא כן נתנה קדם לאבות,    וכלה נחלת קוצים וחוחים,    והם מתהלכים ארכה ורחבה    כמתהלך בפרדס בין צמחים,    והם גרים ותושבים – ודרשים    מקום קבר ומלון שם כארחים,    ושם התהלכו לפני אדני    ולמדו השבילים הנכחים.    ואמרו כי רפאים שם יקומון    ויצאו שכבים תחת בריחים,    וכי שם תעלזנה הגויות,    ותשבנה נפשות למנוחים!    ראה נא גם ראה, דודי, והבן    וסור ממוקשים צנים ופחים,    ואל תשיאך חכמה יונית    אשר אין לה פרי כי אם פרחים    ופריה – כי אדמה לא רקועה    וכי לא אהלי שחק מתוחים,    ואין ראשית לכל מעשה בראשית    ואין אחרית לחדוש הירחים.    שמע דברי נבוניה נבכים,    בנויים על יסוד תהו וטיחים,    ותשוב לך בלב ריקם ונעור    ופה מלא ברב שיגים ושיחים –    ולמה זה אבקש לי ארחות    עקלקלות, ואעזב אם ארחים?        "
3489,אברהם אבן עזרא,46,1,1,1,1,0,0,אברהם אבן עזרא,"   	 	[הנפשים – אל יסודם] 	     הנפשים – אל יסודם / לעלות יהים כבודם.  אחלי אנשי אמונות  לאחז דרכי תבונות,  כי לכל נמצא תכונות  רק סעיפיהם, וידם / קצרה מבא בסודם.  בעלי תושיה אמרו:  הבריאות כלם נוצרו  משנים, כי עת חברו  בגויות – העמידם / אל לחיותם ולילדם.  רק יקר הלב יקרו  כל מתים, מאורו אורו  הנשמות מהם נוצרו –  הם גליל שכל בסודם, / ראש תבונות הוא ועדם.  מבהמות יצאו צומחות,  אך שתיהן כשפחות  לגבירות, הן הרוחות.  מאמר נביא יעידם: / נר אלהים נשמת אדם.         "
6488,שלמה מנדלקרן,382,1,3,4,1,0,0,שלמה מנדלקרן,   	 	 	     כי באמת מת החכם ידעתי נאמנה    כי יעמוד עליו שם האויל אלקנה    לספד לו בלהג הרבה ושפתו נבלה    והוא – לא יניף אגרופו לגרשו כלה…        
768,משה אבן עזרא,11,1,1,1,1,0,0,משה אבן עזרא,"   	 	 	    לנועם: אנשי לבב שמעו לי  סימן: משה קטן       אליכם אקרא, נמהרים  כבדי אזן משמע מוסרים  הולכי צלמות ולא סדרים  שמעו נא המרים:    מרים הייתם לי בסיני  ועברתם על דת חזיוני  ולא יראתם מפני  ממרים הייתם עם אדני:    שלחתי אסירים בכישור  והמה קשרו עלי קשר  דרכו עקב תחת מישור  וימירו את כבודם בתבנית שור:      ידע שור קונהו וישכיל –  ועמי כלמת סכלו יכיל  וילבש בשת כמעיל  המיר כבודו בלוא יועיל:      הזניחו דבר ציר הגבר  הדיחו דתותיו אשר חבר  ויפתוהו בשקר מדבר  כמה ימרוהו במדבר:      במדבר כבד עליכם אפי  והחשכתי כוכבי נשפי  ויחר בכם אפי  על אשר מריתם את פי:    קדוש, כלמתי עטיתי  וכבד עוני לא כסיתי  פרי מפעלותם ארה אריתי  כי מרו מריתי:    מריתי וכלנו עוינו  זדנו כי לא שגינו  והננו שבנו והודינו  נחנו פשענו ומרינו:      טהור, אפך אל יחרה  ורוח סליחה ממרום יערה  אל תפקד על שרש לענה פורה  דור סורר ומרה:    נאור, מורה אל ישמד שמד  הבט כי עזו כבד כבד  ואיך בראותו לבו יעמד  את עני ישראל מרה מאד:        "
2314,שמואל הנגיד,32,1,1,1,1,0,0,שמואל הנגיד,   	 	 	    איש מצאה / ר'        איש מצאה ידו גדולה והבין    ערכה יחזק יד עלי מה-בידו    תופש בחוט מלא אבנים יקרות    חס על אשר תפש ולא יאבידו.        
3854,אברהם אבן עזרא,46,1,1,1,1,0,0,אברהם אבן עזרא,"   	 	 	    קינה לט׳ באב     בליל זה כל עדת גולה, / בכו בכיה ויללה,    על מקדש הקהלה / ועל כבודו כי גלה.    אש תוקד בכליותי / על חרבן בית קדשי,    וגם נזלו דמעותי / ואבלה עלי נפשי,    עת נשרף היכלי / ונפלה עטרת ראשי,    ונשארתי שוממה / ורחק מני אישי,    ובית מעוני נפל / וממלכתי חללה.    בני ציון היקרים – / איך נגרשו מנויהם,    ועוללים ובחורים / נשחטו לעין אביהם,    ובתולות מחוללות / חללו ביד שולליהם.    לזאת, נפשי, בכי תמיד / ושאי קינה עליהם,    ועל בנות שאננות / אשר הלכו בגולה.    רפו ידי אבירי / בעת כלתה הרעה;    ולזקני ובחורי, / אשר היו לזועה,    ולסגלת ממלכתי – / החרב נגעה,    יום בשבי נדחו / ולא מצאו מרגעה,    והבנים נשחטו / ונשארה אם שכולה.    השיר נהפך לאבל / וגם כנור לקול בוכים,    וגם נשבר כל נבל / ודמעות נתכים,    ליל בטל התמיד / וגם כן בטלו נסכים,    ו[אבני] הקדש / בראש חוצות משלכים –    לזאת אבכה ואקונן / בכל שנה ואילילה.    ממרום צור יפנה / וישמע נאקת חללים,    ומיד צר ומענה / יפדה עם נחשלים,    ומעוני עוד יבנה / אשר המה מחללים,    ואל מקדשו יאסף / הצאן הנכשלים –    ויבואו לנוהם / בקול רנה וקול גילה.        "
3235,שלמה אבן גבירול,40,1,1,1,1,0,0,שלמה אבן גבירול,   	 	 	           ובכן הרים    הרים אדנת מעון בשפריר זבולו    אשר בידו מחקרי ארץ ותועפות הרים לו      הרים בטרם יצקת עפרם בכור צורף    נאור אתה אדיר מהררי טרף      הרים גלמת עד ראש מוצק שמים      תהום כלבוש כסיתו על הרים יעמדו מים      הרים דשנת להוציא חציר ובליל וגרץ    משקה הרים מעליותיו מפרי מעשיך תשבע הארץ      הרים הצמחת עץ פרי וזרע קציר  המכין לארץ מטר המצמיח הרים חציר      הרים ועל בלימה תליתה צור המעז    יי ברצונך העמדתה להררי עז      הרים זעו מאימת גערתך ונגרעו    המעתיק הרים ולא ידעו      הרים חול תחול חזקתם ביד הנפלא    ירעשו הרים בגאותו סלה      הרים טלטלו ממבטך ושנו    המביט לארץ ותרעד יגע בהרים ויעשנו      הרים יום צאת לישע עמך נחפזו    ותגעש ותרעש הארץ ומוסדי הרים ירגזו      הרים כקרעת ים סוף עד נבך קיצון    ההרים רקדו כאילים גבעות כבני צאן      הרים למה תרצדון על הר תפארתו    ההר חמד אלהים לשבתו      הרים מעדו יום הנפת גשמי עליוני    הרים נזלו מפני יי      הרים נמוגו בתתך ראשית קניני    הרים כדונג נמסו מלפני יי      הרים שוש ישישו בבוא מדלג על ההרים    ממעונות אריות מהררי נמרים      הרים עלוץ יעלצו בבוא לעמך ישעם    ישאו הרים שלום לעם      הרים פארך יתנו ועז מלכותך ישננו    נהרות ימחאו כף יחד הרים ירננו      הרים צהול יצהלו יום תלקט שושן מחדק    עמים הר יקראו שם יזבחו זבחי צדק      הרים קול צופי ישאו להתבשר    מה נאוו על ההרים רגלי מבשר      הרים רנה יפצחו כנמת לשושנה    ההרים והגבעות יפצחו לפניכם רנה      הרים שבטים יעלו חג ושבת וחדש    והשתחוו ליי בהר הקדש      הרים תכן גיא חזיון עליהם תרים    והיה באחרית הימים נכון יהיה הר בית יי בראש ההרים.          
4346,אלתר לוין,50,1,3,4,1,0,1,אלתר לוין,"   	 	 	    לנביאים לבי /      אין חזון!    כי סגר אלוה בעד פיות החוזים    ובעד לבבם השע;    לא הגידו לעם, שמועה בל שמענו,    מעל ראשי ההרים צל נסם מתנוסס    לא ראינו; קולם האדיר והומה כים –    גוע ואיננו!..       אין חזון!   מראמות הראל לא ירדו אלינו    רעמי מתנבאים;    לא שאלו לקדשים, לא נלוו לדבר אדני,    חזונם לא נשאו ולא פקדו ליום צבאות,    לא בשרו שבות עמם ולא נבאו לאידו,    קולם גוע!    גוע ששונם ובכים גם יחד!    ותשבר קשתם, נגדע פטישם החזק    וישימו משכנם הסלע, פנו להם המדברה    כי נסתרה דרך הרואים…     אין חזון!   לא המריא בגשר ודאה חזונם המנבא    וקורא לגאולי אדני;    לא בקע רעמם האדיר ושבר דלתות התלאה    וידם הנטויה לא פתחה שערי הגאלה –    לא!    לשוא תטו אזן לרוח הגבעות כי יעטוף לבקרים    פן יתגנב אליכם דבר אלהים לעבדיו;    לשוא בקשתם בהרי יהודה וענתות בארץ בנימין,    בהרי אפרים ושמרון – נביא ורואה בישראל:    לשוא!    כסו אלהים אדירים בערפלי דורות משאון    על משא החוזים;    הסתר הסתיר פניו מהם כי פקד עליהם    אל אדיר הדממה!    ויצו לחשות ולא להשבע בשמו    כי אין מענה אלהים!…        "
3898,אברהם אבן עזרא,46,1,1,1,1,0,0,אברהם אבן עזרא,"   	 	 	    סליחה       […………]    […………]    כי עליך השלכתי מרחם.    ראש כחי תהפך לרע, נגלה מכסהו,    ונלקח מצבאות – חלק שוא יכסהו;    לך, יי, חסד – ביראתך מחסהו,    כי אתה תשלם לאיש כמעשהו.    הובאתי הנה להתבונן עניני,    נלחם בי יצרי, המיתני באזני,    בושתי מפני אל – ואשפך תחנוני,    כי שמע אל אביונים יי.        "
4551,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	     כאניה תתעופף תטוש כנשר    ובין גלים הומים תסל לה דרך,    את כנפי מפרשה יאבר הרוח,    כעוף תכנף במצולת המים,    וכרעם בגלגל תרעם תריע:    כן יעוף הסוס מראש צור וסלע,    ירעש יגעש יחפור ויגמא ארץ –    סוס ערבי הוא נאדרי בכח    ובנהרי נחלי חול רגלו ישקיע,    וכמים תבעה אש קולו ישמיע,    גלי אבק אש כתנים הוא יחץ    וכמהר בזק נבכי חול יבקיע,    ידא כנשר ויבקע הסער!    הוא מועף ביעף כעננה סערת    וקוצותיו כשער עורב שחרו.    שחר חכלילי לו יופע על מצח,    את תלתלי ראשו יעיף הסער    ומפרסות רגליו זיקות תצאנה!    ""עופה, סוס-אביר ולבן-הרגלים,    ויערות וגבעות פנו לו דרך!""        לשוא התמר בירקרק עליהו    אך שוא יקרא לי כי טוב צלהו,    שוא יערוך אל פני מגד ופרי;    גם פריו גם צלו חיש קל אזנחה,    אז אלפי קדקדיו יגער התמר    ובפיות אלף בדיו יתלחשו,    יבן לי ילעג בלזות השפתים,    ומרחוק הסלעים, גלמי-פחד,    את הערבי ראו יחיש כרוח,    ובקול רעש הדם ענו בסער:    ""אן יעוף אן ירוץ זה נלבב גבר?    פה הכו קדקדו רשפי השמש,    גם בצלליה תמרה פורחת    סתרה ומגן אל ראשו לא תהי,    ויריעות אהל לא עליו תחפינה.    כי מי זה יהל בילל תהו וחרב?    הן אך סלעי מגור פה יתגוררו.    מזרות גלמודות פה אך תתעינה!"" –    אך אל קול לעגם סביב לי יצריח    לבי לא אשימה, לא אט אזנים,    ובמקל חובלים את סוסי הכיתי,    ולרכסם ושאונם ערפי הפניתי    ויכלמו כלם ויטו המצח –    ולקול שאגתם התעורר העיט    ויעף וידא שואג צורח    וכנפיו משיקות על ראש הנוסע,    ובעיניו שאף בלעו כשאול חיים,    ובמטות אברותיו יקדיר עין-ארץ    ישאג יקרא: ""ריח פגר אריח!    גם הסוס גם רוכבו יחד נסכלו    זה יתאמר צאת מתהו-לא-דרך,    זה יתור לו מרעה בישימון חרב –    הוי בן-חלוף! מה זה לבך הקשית?    מה זה, סוס-שוטף, מה תעוף כסער?    כל בא בישימון זה לא ישוב נצח;    פה בצחיחה זה גם רוח סער יתע    פה לא ינץ דשא, לא ינוב פרי!    אין פה כל ציץ אף כי גפן סרחת,    בין נבכי ים-חול פה יזחל אך פתן,    ירמוש על גחון השחור הצפע –    מה תחזה פה עין? אך כבד פגר!    פרס ועיט יריעו יצריחו,    על טרפם יהגו וישננו שנים    ומאדם פימו מדם חללי טרף!"" –    ויעט העיט – פיהו פתוח    ולנקר עיני פרסותיו פתח;    עין לעין נשקפנו גם יחד –    אז נבהל העיט וינס שמימה    מועף כברק אל מפלשי ערפל!    חיש קל את חצי כוננתי על יתר –    עוד שאג במרום קול נאקת טרף!"" –    עד אבדו עקבותיו במרום רקיע;    וכמו רם זלות אך עיני ראתהו    וכאבקת עפר אך נראה לעין –        ""עופה נא רוצה, סוס שוטף כסער!    הו צורים, הו עיטים, דרך לי סלו!""  חיש ענן אדמדם מקצות שמים    מועף במרום כאיל ועפר    ממעל לי נרגן המה בסער:    ""אנה ירוץ זה על תהו בוטח?    אל ארץ ציה שם יקוט כל כסל,    פה לשון אל חך הצמחה מדבקת,    על ארץ לא גשמה – אל תתע בער!    פה נדבת גשם לא יניף אלוה –    בין תלמי תלאובות היפכו מים?    בצחיחי סלע היהום מבוע?    גם טללי אורות יסיע הסער    ורסיסי הליל תגזול סופתה!"" –        לשוא יגער בי בהמולה סוערת–    אנכי על סוסי כחץ אעופה!        אז בוש העב על שפריר הרקיע    ובצחיח הסלע נמוג כמים,    ובלעג בוז מנו עיני אעיפה    וזדונו על להבי פניו הכרתי    אז כי נשקף עלי חכלילי עין.    את עקבות השחר חיש קל נרדפה,    מוצאי בקר יחד נקדימה.    וברחבי הישימון עיני אעיפה    על אדמת מדבר ותכלת שמים,    ובאזני הפחדים אפס ואין.    פה רגלי אנוש קול הד לא עוררו,    פה נשמת אדם לא רוח שאפה, –    אך להקות רמש זוחל פה תהגינה,    את ביציו הצפעון בטח בקע    ובשובה ונחת קנן הפתן.    אך אויה מה זה שם עיני תחזינה?    לא בודד אני על ארץ צלמות!    ומתי צבע שם במשטר יעמדו    אחורי דיק כשעירים נצבו;    אורחה נוראה כמתים חורו,    סוסימו לא-בשר אך עצם וגרם,    ובפנים נזעמים עלי יביטו    ולבן-עצמותם בי יטיל אימתה –    אגש אקרא אל מומתי סופתה,    אך לשוא אקרא, נאלמו כלהם.    אם לא שדים הם ושעירי צלמות    נוסעים בעדר הם ספו גועו,    ותנשאם ותנטלם הנה הרוח.    עצמות הפרד משלג ילבינו    עוד ירכב עליו רוכבו הגוע    מנקרות עינימו יחד החשכו,    מלוע פימו ונחירי אפמו    גשמי אבק בחמת-קצף ישטופו.    ויניעו פימו ושפתם דובבת:    ""הוי אובד! אל נא לבך ישיאך,    פה תשלוט סופה וסערה שוררת"".    חיש אל קול שאגם אטמתי אזנים;    לא אערוץ המון רבה, לא אחתה!        עופה נא, סוסי! שוטה נא כסער!    ורפאים כלכם המסלה ישרו!    מבלהות ציה עיני אעצמה!        עוד מבין נבכי חול התחולל הרוח,    מתוך הרריו כתנים הגיח –    ומבול אבק נשא על כנפהו.    גם עלי התמרמר בחמת אף ורשע,    וירא את סוסי ויכעס גם כעס,    ויגעש וירעש וירקע ארץ,    ויפח ויז ויעפר באפר    ובמטות אברותיו הקדיר עין-שמש.    מנשמת אפהו תרעם סופתה,    אף רוח פיהו יטיל שער קטב.    ""איזה רוח שם – דובב פי הסער –    איזה רוח לרמוס ארצי העזה?    מי זה הנמבזה אץ לבוא מדברה?    וינהום וישאג ככפיר לטרף,    ויליד אשת כי חזה אנוש גבר    כי לבי ברזל ונחושה המצח,    אז כשחל המשחר לטרף    על שה תמים יתנפל בחמת רצח    ירע קדקדו, ירטהו רגע –    כן נשמע אפו כיקוד אש בערת    ומפח רוחו יפיץ שער קטב    עפרו בעפר לוהט עינים.    רגע אעל מרום, ארצה אוטלה    ובלעגי מעוג חרקתי שנים,    ובעזוז וחיל עמו נאבקתי –    -  -  -       "
3842,אברהם אבן עזרא,46,1,1,1,1,0,0,אברהם אבן עזרא,"   	 	 	    חטאנו (?לט׳ באב)     איך אזלת ידי, / יום גלה כבודי!    אהה, נגלה סודי, / ועוד מה עמדי?    אחר בחרת, דודי, / [……] די    אמרר: אוי נא לי!    לי אפס מפנה; / מה אעש – והנה    שברני משנה / שברון שונה?    אצעק בלב נענה, / אקרא יומם – ולא תענה,    ולילה ולא דומיה לי.    בחטאי יצאני / בעל מצאני,    ועבדי ראני, / בכל צד דכאני,    וגם הוא הלאני, / באש ובמים הביאני,    ואמר: הלא מצחק אני.    אני, הננערת, / בידו נמסרת,    וחנם נמכרת – / ונפשי זוכרת    בעין נגרת: אז הייתי גברת,    ובני בית היה לי.    ראו, עוברי נתיבי, / היש כאב ככאבי?    הדפני אבי, / טרפני לביא,    ושכן מושבי / ואיך יעמד לבבי –    ויי ענה בי?    בי קצרה רוחי / והיום מרי שיחי,    כי אבד נצחי / ותם לריק כחי,    ועם זר איך אחי / ורב חמסי על אחי,    כי מתאנה הוא לי?    מוקש העמדתי / ונפשי לכדתי,    ואיך לא אבדתי – / וחיי פקדתי,    ומארצי נדחתי / וממקדש נדדתי,    לקצבי הרים ירדתי?    ירדתי פלא / אלי בית כלא,    והוא רפש מלא / ואין עלי חולה;    כמעט קט אכלה / בארך שבי, לולי    יי עזרתה לי / ופחד יצחק היה לי.        "
3171,שלמה אבן גבירול,40,1,1,1,1,0,0,שלמה אבן גבירול,   	 	 	         שובים באהבה  אמת אחד מרבבה  ידידיך  לה סודך  קהלת יעקב  [קב]              
6284,יהודה קרני,332,1,3,4,1,0,1,יהודה קרני,"   	 	 	     עם בקר מן המדבר זחלו השחינים  מתוך הקברים.  מביטה שמש־צרעת איך מי שופכין צחינים  נשפכים ממעקות מאה שערים.    ככאב אחד וכיסורים שנים  מלון כרמל מחכה לאורחים ראויים,  והנה באות משפחות־“כוללים” בין ערבים  ומתגודדות כמצרעים.    מתה שארית תקוה להרויח אף גרש,  קבצנית אחת שלחה כפות ושטחתן;  בבקשה, גיט א נדבה, מתחננת חרש,  ואם לא – יקחכם שטן.    ותימניות צחיחות־צמא וחרורות  משרבבות לשון מפיות חרוכים  ללקק מי־בורות, אך מי הבורות  מלכלכים ומלוחים.    הוי, הנחמי ירושלים חדשה;  הנה עגלת־המים מרביצה הרחובות,  ממנה אפשר לשתות בלי בקשה.  עמדנה ושתינה, הנשים הצובאות.     [מן העזבון]       "
4942,הורטיוס,99,1,0,0,1,0,0,הורטיוס,"   	 	 	     אך למרגוע יעתר לשמים    בלב ים-אגיה1 יורד-ים בסער,    ענני חשך גונזים הירח,    ברק ככבי-נגה.2      אך למרגוע תקו חרב תרקיה,    ארץ מדי כל נושקי רומי תלי:    לא יערכוהו פורפירה וכתם    ואבן נבחרת.        פחד בנפש — כלום מי יגרשנו:    גנז מכלול או ליקטורו3 של קונסול?4    הם לא יפיצו דאגה מרפרפת    בצל גג תפארת.        טוב לו לגבר שלחן לו צנוע,    בו אך ממלחת מורשת-אב תופע,    פחד לא יעט ולא יצר פרוע    את שנת הנעם.        בקצר ימינו מה נרבה על ארח,    מה נטלטלה מארץ אל ארץ?    כלום ביד אדם הגולה ממולדת    מנו לברח?        הדאגה הרעה היא נכנסת    באניות מצפות פח נחשת,    לגונדה נטפלת, קלה מצבי וקדם    זה עב יסיע.        לב-עליזים בהוה הוא שקוע,    הוא לא ידאג לבאות, ימתיקנו    את-המרור בחיוך קל; בארץ    אין כלו אשר.        רב-התפארת וקצר-גיל אכילס,5    ארך ימי-טיתון6 בעכריו, יכוצנו;    ומזלי עוד אולי יחנני    את שהשך.        ועדריך מאה, סביב סיציליה    שגר-פרותיך גועות, בתוך רכב-    הארבעה7 תנשא, כי יצהלו;    צמר כפול פורפור        יעט גופך. נחלה לי קטנטנת    אך מזלי הוא, אשר לא רמני,    הוא גם חנני מריח שיר הלס,8    בוז לצר-עין.       תל-אביב, 1.3.39       ים אגיה, ים הארכיפלג.  ↩    הקדמונים הכירו את דרכם בים רק על–פי הכוכבים, ובלילות חושך היה קשה להם.  ↩    ליקטור — משרתו של קונסול ושאר אנשי–מעלה.  ↩    קונסול — עומד בראש רומא.  ↩    אכילס בנו של פליס — גיבור מלחמת טרויה, תהילתו היתה גדולה אך ימיו קצרים.  ↩    טיתון זה היה אחיו של פריאמוס מלך טרויה ובעלה של אורורה (איילת–השחר). לבקשתה של אמו נעשה בן–אלמוות, אלא שלא נתנו לו לא–להזדקן. בסוף ימיו נמאסו עליו חייו הארוכים וביקש את אורורה שתהפוך אותו לחרגול.  ↩    Quadriga— רכב רתום לארבעה סוסים.  ↩    הלס — יוון. הורציוס היה מתגאה בזה שהכניס משירת היוונים לספרות הרומית.  ↩           "
1118,שאול טשרניחובסקי,16,1,3,4,1,0,1,שאול טשרניחובסקי,"   	 	 	    יביטו ממעל כוכבים /      יביטו ממעל כוכבים    ויספרו בלט לירח:    מה ידכה, ישוח, יתאבל,    על מה זה האיש יאנח?        –נדכיתי מסעיפים עודוני,    שחותי, כי כבד הסבל    ועל נעורי – ללא חמדה חלפו –    על אלה קראתי לאבל.        "
361,רחל בלובשטיין,5,0,3,4,1,0,1,רחל בלובשטיין,"   	 	 	    טעם טעמתי – – מעט דבש  הנני אמות  (שמואל א', י“ד, מ”ג)  לוידאו של הקראת שיר זה בידי פרופ' נורית גוברין   מבעד לדק מרחקים – צלם ענג,    נער רך בתלבשת-הדר;    לב-אמונים, לא נטש רע בצר.    ובקרב אחור לא נסוג.  ועליך למות יונתן?… מה עגום    נתיב אדם בעולם הזועם!    על כלנו במחיר החיים לשלם    את מעט הדבש הטעום.       סוף תרפ""ח       "
2750,שלמה אבן גבירול,40,1,1,1,1,0,0,שלמה אבן גבירול,"   	 	 	    ושרב יומא מע בעץ ͘ אכ ͘ ואנה פתנאול כאסא מן יד אלסאקי וקאל  [ושתה ביום אחד עם כמה מידידיו ולקח כוס מידי המוזג ואמר]    È — — — / È — — — / È — — / / È — — — /È — — — / È — —     תנה הכוס, ואם אין ־ שתהו / ובדמות לחיך הבר ראהו    וחולה ממך כמעט וימות ־ / בעינים כחולים החיהו    משל בנו במצות דר ערבות, / ואם בלבבך צדק ־ עשהו!        "
1981,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	     תפלה  מלאך הפרנסה,     אנא חנני!    נפשי בצלך חסה,    אנא, שמעני!    לתפלת עבדך      הטה אזנים,    הורני דרכך –      דרך החיים.  גוי אובד אני      תחת שמים,    איש אובד ועני,     אני בחיים,    במלאכת ידים     אבי לא למדני,    הלך נגד החיים     הה, לא הורני.    מלפעל בפחם     תמיד מנעני,    גם לשאת על שכם    לא הרגילני,    וניר ומחרשה      אין בי כח    את האדמה היבשה   לחרש, לפלח.  לצאת בצבא      לבי הכני    הבט גדוד ורבבה    פחד קראני,    באין ארץ מולדה    ובאין מלך ושר    נפשי אך חרדה    אני עבד וזר.  לסחר במרכלת    כחשי בי ענה,    בידי אין יכלת,     מבלי אמנה,    רק לשיר אוכלה    לכתב זמירותי,    אך נפשי אמללה,    אפסו כחותי.  שתים שלש דלתות   אכתב בבכי,    וכמו לבן-ענתות    יכוני על לחי,    לשוב לארץ-ישראל   זאת מאויי    אך עד ארצי תגאל   עשבים בלחיי,  נא דיקרנוסא     נא עלי חוסה,    את לחם חקי     נא הטריפני    ומבור צוקי     נא הוציאני.        תשובה  הה, מעי נכמרו    עליך משורר,    לך אלה יחסרו    וילל תעורר,    אמנות נקיה וקלה   אתן בידך,    לא רזה ודלה,    שמנה לחמך,    לא מלאכת ידים   או רוכל פלכים,    היה בירושלים    ראש עוזרי נדחים.    (הצבי, תרמ""ו, גל, 36)       "
6820,אברהם בן חלפון,406,1,1,1,1,0,0,אברהם בן חלפון,   	 	 	    סליחה     אדון עולם ברחמים נהלני / ומעמקי תהומות בחסדך דלני:    ראה עניי וכי אין לי מנחם / וסר עזרי ורעי גועלני:    ואם רבו משובותי ופשעי / כרוע מעשי אל תגמלני:    בך שברי ועדיך תלויות / שתי עיני עדי כי תגאלני:        
581,חיים נחמן ביאליק,6,1,3,4,1,0,0,חיים נחמן ביאליק,"   	 	 	     קול מבשר  ואומר: הבה,  קום, בן־חיל,  חבט ערבה!        והנה מבוסה,  והנה חבטה,  תימרות אבק  ועלטה.        עלים, שבטים  שבטים, עלים,  עפים מרוטים,  נופלים חללים.       חלק, בלק,  חברי נערים,  צאו לפשט  על הפגרים!        "
3424,אברהם אבן עזרא,46,1,1,1,1,0,0,אברהם אבן עזרא,"   	 	 	    אל נשגב בהודו – / ר' אברהם בן מאיר אבן עזרא                ברא כל תמונה             נראה או צפונה,             ויסוד התבונה    בשמו העמידו – / מי עמד בסודו?                 רואי רב בטובו             בהליכות נתיבו –             איכה כחשו בו?    כל נולד ילדו / הוא שהדו ועדו.                 מתבונן פלאיו             בלבבו, ומראיו,             ובדברי נביאיו –    יודנו בעודו / כי רוחו בידו.        "
4748,מאיר הלוי לטריס,70,1,2,3,1,0,0,מאיר הלוי לטריס,   	 	 	     כנפי שחר נחפה בפז אור יקרות חתולתו    לארץ צלמות בא ועפעפיו יהלו אור.  נשקף מחרכי שמים משפילי לראות סלה    ויצו לחשכה נודי! וליושבי תבל החליפו כח!  הנה על ההרים יבשר צאת שמש בגבורתו;    כן תבשר תקות אנוש ישע ביום צרה.  כגבור ירוץ אורח לריב יריבי עמו    לפתח אסירי ברזל לאמר לאסירים צאו!  כן ישלח ברקיו וילכו וינדוף שמש אפלה    לחורי עפר וכפים לארץ נשיה סלה.  רבים נמו ויישנו המותה לא שבו לראות אור    לכן רנו רואי שמש! חסדי אדני הזכירו.  גם פי יגיד תהלתך אלהי יגיה חשכי    לא בשאול רוחי תודך כי אשב בחשך עולם.  גם כי אראה עמל וכל היום רוחי סרה    חדשים לבקרים יה! רוחי תחדש בקרבי!  נפלאים מעשיך אלהים! סדרים בכל יצרת    אך גל עיני להביטם וכל מעיני בך.          
5040,זאב ז'בוטינסקי,109,1,3,4,1,0,0,זאב ז'בוטינסקי,"   	 	 	       על הרים וצריח-עפל נטושה פרכת אפל.    ערפל. היום השמש לא תצא מנרתיקה:    ויטמלד-פרס הגלוני נתבקש מכור-העני    וחוזר הצהרים למולדת רחוקה.    ננה, בת מושלי שמים, נכנסה, כרעה ברכים,    חרש שחה: “מלך ויטמלד, בא יומך” – ומחכה.      רב הרהר האיש. ""נצחני האביב ראש שבט דני,    על נקם קרוב חלמתי… והכל כלא היה.    טוב, עלמה, מסכים אנכי. אם ארצך נאה כמוך היא,    אז אשרי מתים-באיה, טוב חלקם בעדן-יה.    לא מעט יפות ראיתי, אך משלך עוד לא חזיתי…    רק אולי בתי נואלה תכריעך בזיו יפיה"".      ובקרבו אל בת נרדמת, הוא הציץ בדמות-החמד    וחיך: ""האם עליתי על יוצרי ברב-מזל?    תפשטי, נואלה, משי. נא גם את, בת-עדן, גשי.    הגלי – אל תתבישי: כך צויתי – וחסל"".    רגע קל פסח-הרהר עוד בין תפארת לתפארת    וקרא: “נצח המלך את אלה כפסל!”      החוירה חרש ננה: בת-אנוש יפתה ממנה.    שוב כרעה על שתי ברכיה והגידה: ""מלך רם,    אם תרצה, אוסיף דיך – עוד שלש לשנות חייך –    להשיב לחיק הדנים את חרפת כשלון העם –    רק תדר כרגע נדר, כי תחביא בסגור החדר    ותקיף לנצח גדר את בתך מעין אדם"".      “לא אני” – ענה המלך: “עם גלוני יענה לך”,    וצוה לשר-הבית: “חיש כנס זקני צבא!”    ובהזעק החצוצרת אבירים למקום עצרת,    שח זעף: ""לבי קרוע בין אהוב ואהובה:    עם ובת. אתם תכריעו"". ומיד כלם הריעו    פה אחד: “זכור את דנים – וחיה אסיר-חובה!”      רק אחד קפץ משבת: ""הכלמו, ראשי השבט!    בוש, מנהיג זקן! ממלך נהפכת לסוחר    והשלכת עזאזלה כל חמדת חיי נואלה, –    אך אני – אני עדין אהבה איני מוכר,    ונשבע בקבר אבא: אם אמנם ידכם תגע בה,    לא אהיה עוד ויטמלד-נשר, אם בתך לא אשחרר!""      והשיב לו ויטמלד-פרס: ""ויטמלד-נשר, דע, אך    חרס    תעלה ביד סוררת – דין נגזר ואין שני.    אצוה לכלוא נואלה במצודה על ראש הסלע,    בו שוכן עפר אביך – הס, כי כך הוא רצוני.    אי מפלצת שתגביה את חרבה על תל אביה    ותתקע באבן-קדש ברזלה הזדוני?""   ……………………………………….   סהר דק וחד-קרנים מזדקר בקצה שמים    ושופך על הר-הקבר אור חור ורווי תוגה.    מחשכת נבכי היער, אל מגדל מוגף-השער,    על סוסו הקל מסער, בז לנגף ומפגע,    דרך תל, חריץ וגשר טס-בוקע ויטמלד-נשר,    למתניו מפץ וחרב – ופניו אל הפסגה.      ""הוי, מלאך שבוי, הסכיתי! לחלצך הלם עליתי.    גם אם צו או נדר-אלם שם לפיך כעת מחסום,    גם אם חטא הוא, ואותנו האלים בזעם דנו    לכפר על רגע-אשר בשנים של גיהנם, –    גם אם תם מקלט בחלד, – תעני לי, חבצלת,    ויונף מפץ-הפלד להרעיש ספי-מרום!""      ""ויטמלד, נשר עז-הכח! מה נפתה לבי לשכוח    את נדרי בקן מנוח, – אך רחם-נא: אל תקרב.    לא אירא מדין סוררת. אך אתה – בשדה-תפארת    מחכה לך עטרת – זר גבור נספה בקרב.    אז יפתח שומר של מעלה לקראתך דלתות ולהלה,    ולבי יעוף אליך על כנפי חלומותיו.""      "" לא! נחיה ואל נרד-נא לא לשאול ולא גן-עדנה!    המאסת בכסופינו ובאשר לא תרצי?    מה לי שם ומה עטרת? את – הכל ואין אחרת,    ולשמך בחרב-מרד אעבור את כל ארצי.    בשבילך אלחם, נואלה, נגד כל כחות-הבלע,    ובחדות-אין-סוף לשנינו אמלטך למחוז-חפצי"".      ""ויטמלד, נשר קל-האבר, גיל חיי, כוכב-הסבר!    על עון חלול הקבר צל האב אותך יאר;    ותבער קנאה של ננה, אם תציל אותי ממנה,    וידיה תכסינה את אבי תכריך שחור,    וחילו, עזוב בדרך, שוב יכה אז שוק על ירך,    ושמך כצר מולדת יזכר מדור לדור…""      ""מה לי, פרח רך-הנבט, צל האב וכבוד השבט,    בוז דורות שטרם קמו – בך, רק בך אני חפץ    כל נפשי לשתות שואלת מעיניך זיו ותכלת    ולקטוף משפתותיך נשיקה כפרי מעץ:    להזין בך לב עד גדש, אחלל כל דין וקדש,    כל היכל, גדר וקבר אשבר ואנתץ!""      ובשאון שכרות צוהלת התפרץ מפץ-הפלד,    וימוט ברזל-הדלת תחת הלם-ענקים;    עוד פרצה והוא הגיע – ולצחוק גבור מריע    נענה חלל רקיע בקולות ובברקים;    אך צחק לו גם הפעם ויטמלד-נשר מול הרעם    והדהיר, חבוק נואלה, את סוסו למרחקים.        "
3774,אברהם אבן עזרא,46,1,1,1,1,0,0,אברהם אבן עזרא,"   	 	 	    פזמון (ליום הכיפורים)     אל מעמדי שבתי לעמד על אל, כי שמו    עלי נקרא, ונפשי ישובב זכר נעמו;    כמו יספתי שנית נעצר להיות עמו –    יוסיף שנית ידו לקנות את שאר עמו!    בנך, ביום ענותו, דרך תפלה חקר –    אין לו מוסף בלתו להוסיף ביום זה יקר:    בפרי בין יבקרך תחת פר בן בקר,    ותחת חלב ודם יקריב חלבו ודמו.    רחום, פרש חסדך על גוי כפיו לך פרושים,    ורוצו עד אל ביתך תחת איל ישים,    ושבע אשר יהללך תחת שבעה כבשים;    לעשרונים שנים עשר זכר, זכות שבטי עמו.    הביא מיטב אמרים, שפתיו לשלם פרים,    ותחת שנים תמידים שתי עיניו לך ירים;    ראה כי לא יוכל עשות חטאת הכפורים –    את תחטאהו באזוב ותכפר על אשמו!    מתי תפזר חמתך, וגוי מפזר יהי נאסף?    תכסף לקדשך, באשר להקדיש שמך נכסף,    תשיב שבותו, וישיב להשלים תמיד ומוסף –    הוא יקראך: אבי, אף אתה בכור תשימו.        "
4156,וידל בנבנשתי,47,1,1,2,1,0,0,וידל בנבנשתי,   	 	 	     האיר לבבי צבי עפר בפניו ויום / נד נעמו יפרצו פרץ עלי פרץ    זרח קראתיו לבד עד כה ואך אחרי / נודו בשם אקראו זרח אחי פרץ          
6792,חיים דוד נוסבוים,402,1,3,4,1,0,0,חיים דוד נוסבוים,"   	 	 	     נקרלג    דוד פרישמן איננו! מת הארי שבחבורה!    התמונה היפה חלפה, נמחתה הצורה    של האדם הגדול, לא תשורנו עין;    האמת, נשמתו, נעדרה, פרישמן אין!    ויושב לבדד כל אחד מחבריו ונושר    דמעות של דם, כי הלך האיש הקושר    כתרים לראש הספרות! נסתלקה השכינה    פרישמן איננו! על דא קא בכינא!    על דא קא בכינא, כי נפל ממרומו    הילל בן שחר, ואין ממלא מקומו!    לא עוד יצלצלו מיתרי כנורו,    יחיד היה דוד פרישמן בדורו!    ואין שני לו, אין תמורתו!    אבידה שאינה חוזרה, מיתתו!    הספרות יתומה, דוד אין אתה,    לספינה אבדה קברניטה!        "
626,חיים נחמן ביאליק,6,1,3,4,1,0,0,חיים נחמן ביאליק,"   	 	 	     כל הרחובות אז רעמו,  כל המבואות המו, המו     עת שבא     חיל צבא  בראשונה אל העיר.  אנשי חיל, פקידים, סגנים,  זקופי קומה ומזינים,     ובראשם     עוברים שם  נוגנים רבים עם כלי שיר.  בחצוצרה:     תרו-ר-רה!  בחליל:     לי-לי-ליל!  ובתף – קול עז, קול רם:     ת-ר-רם!!!        רב עם תלמיד, אם על בנים,  רצען, חיט, החנונים,     יצאו ראות     מראה זאת,  לא נראתה עוד בעיר.  עם התער יצא גלב,  אף השוחט עם החלף,     נשים, טף     מחאו כף  לקול הנוגנים בכלי שיר.  החצוצרה:     תרו-ר-רה!  החליל:     לי-לי-ליל!  והתף – קול עז, קול רם:     ת-ר-רם!!!        כל המגרש המה, המה.  חרדה, רגזה האדמה,     עת בסך     בקול “האח”!  יצאו גדודים מן העיר.  צלצל חרבות, ברק כידונים,  שירת חיל רבת אונים.     ובעלות     תרועת עז  פצחו נוגנים בכלי שיר.  החצוצרה:     תרו-ר-רה!  החליל:     לי-לי-ליל!  והתף – קול עז, קול רם:     ת-ר-רם!!!        "
3121,שלמה אבן גבירול,40,1,1,1,1,0,0,שלמה אבן גבירול,"   	 	 	    וממה שקונן עליו עוד   עיני מרב בכי כלו / וקרבי מכאב חלו    כמעט כסו באנחתי / תוגותי בם והצללו    די כי לבי וצלעותי / כלו מהם ־ ולא בלו    אחי, נפלו פני נפשי / יום שבו אוהבי נפלו    אבכה אבי אשר מת, או / אבכה אחי אשר גלו    מסך נפל ועמודיו / נפלו לשאול והרעלו    אחז רעד במו מתני / אחזו צירים ונבהלו    עת כי ראה אנוש הודי / עמדו עלי ושאלו:    נהר יחרב, וייבשו / מימי הים, ואזלו?    איכה חרדו מתי לבב / ולפי שכלם יהללו    ראו כי מאנה נפשי / הנחם ־ יודעי חדלו    לבי תעה, ושעשועי / תנחומי אחריו חלו    גדל כים כאבי עד / ראו עיני ונזלו    אוי כי זה הכאב נלחם / עם דמעותי ונחשלו    שברי לו ידעו תנים / בכו עליו ואבלו    לו השכילו עצי יער / יבש פרים ולא עלו    אף לו חכמו מאורי אור / קדרו עליו ואפלו    קח מתבל, לבבי, הן / כי מה יועיל אמרך לו    איה שרים אשר שלטו / על הארץ ומשלו    אף כלם נפרשה להם / רשת מות ונכשלו    פדו נפשם בהונם לו / לקח פדיום ונגאלו    עמדה על זאת והתבונן / במשל שרים אשר כלו    כי אדם כחציר שדה / יבא קצם וימלו.        "
4394,שלום שבזי,54,1,2,2,1,0,0,שלום שבזי,"   	 	 	     לדוד אשאל תשובותיו נכוחים,    ודברי פיו ישמח נאנחים,    אשר דקדק בסוד חיבור ומשנה,    וגם תלמוד והשגות פתחים.    שמועתו העירתני בליל,    ונזכרתי לשירות ולשבחים.    זרח עין שכלך עלי ידידי,    משושנה בראש בדי צמחים.    יקו לבי, ידיד, ממך תשובה,    ואז נבין ונתחבר שמחים.    האיך תדין בבן קטון ויתום    והרג איש באחד השלחים,    ואין לו שומרים אם הוא בזדון?    האיך דינו למול רועים ואחים?    הלוא אם תידעה זה למדיני,    וחפישה בכל פרקי ארחים.    ושלום לך חמוד לבי משולם,    כמו כפתור ואחד הפרחים.    ואחיך זכורים הם לטובה,    ואהבתם עלי לבי כאחים.    ויתברך אשר הפיק רצוני,    וישתבח עדי נצח נצחים.        "
5553,יעקב שטיינברג,261,1,3,4,1,0,1,יעקב שטיינברג,"   	 	 	    א   בתעות בהרות אור על פני במתי הים,  אבלתי לאור הכוכבים.  ללב יש געגועים ענוים  על אהבת אחים ושלומם –  ואני זר ובודד לעולם  כבהרות אור על פני במתי הים.  בנוד האניה בין גלים ושחקים,  השלמתי עם כוכב עתידי.  לו אשא את עלי יחידי,  על בדידות נושנה וחלודה,  היא בדידות הנפש בנודה  כנוד האניה בין גלים ושחקים.   ב   ערוגות עשת – גלי ים  בלבן הקצף חי ותם,  יתמרו סביב לאניה,  ונפצו אחת את השניה.  ונחשול רם ואינו שב,  כמו תוהה הוא ומחכה צו,  וכחושב לסער או לנוח –  חליפות נפסק שאון הרוח.  לא סער עוד ולא מנוחה.  הנוסעים שבים איש לתא;  ונד ערפל קם ובא  וסופג ערבת-ים השטוחה.  עוד עין הים מנמרת אור,  ושרוית אפל כבר מחציתה;  ואימת סער כבר מבעיתה  בלעי תהום ובגלי שחור.   ג   מבקר ערפל וגשם,  מתלבנים הגלים וגאים;  זעומים פני המלחים,  מפהקים הנוסעים בתאים.  לבדי בפנת המכסה  על שבכת הברזל אשען:  חפצתי במנוחה גם אני,  ולבבי במנוחה ימאן.  נתיב כסף חי לאניה,  ורוקדות בנות-גלים מכסיפות;  מתגלגל הקצף הלבן,  ונאסף ונולד חליפות.  ובסור צעיף הקצף לרגע –  תגלה תהום רבה ושחרה;  אז נדמה: זה החל הסער,  זה קם נחשול גדול ונורא;  ורכוב נחשול זה שר אוקינוס  מתהום התהום יקפץ עם צבאיו,  ובערב נחשוליו-ענקיו  יתהולל ככל אשר אהב.  אך רגע – וסר נד המים,  ונסגר התהום הפתוח,  מסתלסל הקצף כמצחק,  וכקדם רק גשם ורוח.  וערפל מתעבה וסופג  את ערבת המים השטוחה. –  במנוחה חפצתי גם אני,  אך לבי ימאן במנוחה.        "
1025,שאול טשרניחובסקי,16,1,3,4,1,0,1,שאול טשרניחובסקי,"   	 	 	    כחם היום /        עמדה חמתו של תמוז באמצע שמים, משפיעה    שפע של אורות ונגהות על שדמות אוקרינה וגניה.    ימים של פלדות נשפכו; ושביבים, ורשפים וזהרורים    פזיזים, קלילים ומשחקים התפזרו לכל העברים;    נטפלו לפרחי הפרג, לכנפי צפרות הדורות.    ויש אשר יצאו במחול היתושים על פני השלוליות,    רוקדים כנגד החמה עם ולדות של חסיל עליזים;    אלה באו לבין עלים ובסדקי מעניות החבאו,    ואלה, המפגרים בהם, נפזרו לבין מי-קלוח    קטן ומהיר ומפטפט בין עפרות-זהב רטבים;    אפס אף אחד מהם לא שב כל-עמת שבאו.    נכר, לא היה ברצונם להתכנס, כילדים שובבים    פורשים מאמם ונחבאים, ואין למצוא אותם בפנתם.    וקלטו השדמות לתוכן שברירי האורים הנפוצים    וכסו עליהם, והצפינום בחיקן הפורה והחמים,    כפתור ונצה יספגום, ובמסגרות תאיהן יביאום,    והיה לאחר שעבר תור עלים רכים בארץ,    פלטו השדמות והכרים את נפצי האורות השמורים,    ועלו הזהרורים, והיו הרשפים לגרגרי    שעורה בעלת-שפם, וחטה כבדת-זרעונים,    שפון זוקף קומתו.    ופשט הזהב התחתון    ונגע בזהב העליון, ויתלכדו אורות באורות,    וגבר החם עד מאד. עד שימו מחנק לנפש.    וכלתה רגל משוק ורחובות הכפרים ישמו.    שליטה לא תהיה לחמה אך בזוית זו או אחרת,    פנת סתרים, אם יהיו שפולי הגג לה כתריסים    בפני פרענות-החם.    ונמצאה אותה הפנה    מצלה מעבר לכתל, כתל צפוני-מערבי,    לבית האסורים בכפר, משמש גם בית-הפקידות.    שלשה נזדמנו לאותה פנת הסתרים הפעם:    משה אהרן הגוץ, המכנה בגוים “הצלוי”.    ארע לו מארע, ונפלה דלקה בביתו, והוא ישן    באותה שעה על גגו, – ונכוה, ואם הציל את נפשו.    מלאכתו, מלאכת-צובע, נעשית כל ימי-קיץ,    וכון שבאו ימי-חרף – ישב בביתו ורעב.    ואלה השנים, שישבו עם משה אהרן ביחד:    וסקה גונב-הסוסים ויוכים, המלאך השומר    בית-הפקידות בכפר ואת בית-האסורים על ידו,    “מקרה” בלשון האכרים. לאותה משרה נתמנה    יען היה קטע, כן שב ממלחמת קרים ביתה.    ואיזה הדרך הם באו לשבת ביחד הפעם?    ראו זקני הכפר, שתריסי חלונות “המקרה”    ממש נתנונו מרב שמוש ומחמת רב שנים,    עמדו מכריזים באספה: שיש להתישב בדבר,    שמא הוא כבר מן הישר להביא יהודי “לצבע”.    לאחר משא-ומתן, כשנדב ה“צלוי” הין יין,    נצחו בעלי-ה“הן” והשוו עם אותו היהודי.    עתה עמד מזיע בין תריס ותריס ובמכחול    מזה, מעביר ומנמר, נושם בין משיחה למשיחה.    היתה לו כבר חזקה: מתחת ידו לא יוציא    דבר שאינו מתקן – והפליא לעשות הפעם.    וככה משח התריסים: ירק, ירקן של נחשת,    משח הטבלא ואת מסגרתה כלפי הרחובות:    באמצע הטבלא חוג אדם ונקדת-המרכז אדמה,    לקח לו צבע השרק ולא חס על ממונו, חלילה!    ויצאו ממרכז-המעגל קרנים, חצאים של קטר,    קרן צהבה וכחלה, צהבה וכחלה וגומר.    ותחת המעגל כעין פרח, ולא היה ולא נברא כמהו,    יפה עד להפליא מאד: שלשה כפתורים שעולים    בקנה אחד, והוא לבן, וכפתור וכפתור ופרחיו,    חצים אדמים וחצים כתמים, מעשה-שבכה.    יפים כל-כך, שאין הפה יכול להגיד את שבחם!    והיה כשראום הכפריים עמדו משתאים, ואחר    נענעו בראשם ואמרו: ""אלה הם מעשה “הצלוי”! –    ואולם בשעה זו עוד ה“צלוי” עומד על מלאכתו,    ויושבים ה“גוים” על ידו טרודים במעשה-מכמרת    (היה בין כתלי ה“מקרה” ישוב גדול לעכברים,    ויוצאים היו ביום ונתקלים ברגלי הבאים,    מבלבלים דעתם, מטילים אימה יתרה על נשים).    ישב יוכים על הסוללה ווסקה עוזר על ידו.    יצא אף הוא מן ה“מקרה” – בשעת החם אין מחמירין –    לישב בצל ולשיח קצת שיחת ידידים בחבורה.    וכך היה וסקה מספר על אודות ה“מכשול” שגרם    עכשו לו ישיבה ב“מקרה”: ""מעשה בחבל שמצא…    (ושכח, במחילה, העקר: שהיה קשור בחבל,    ממש באותו החבל, סוס גמור, הינו – סוס זרים…)    ""כך, אנשי חסד, רק חבל – ונתפש… ויצא גזר-דינו,    בעונותיו הרבים, ישיבה של עראי ב“מקרה”…    ככה ישבו בני-אדם אלה טרודים בעסקיהם,    תולשים תיל-הברזל מפקעת ויוכים הוא מקבילם,    עושה מעשה-קרס לקבול חתיכות נקניקים, –    עד שעלה באזניהם קול פסיעות קלות ברחובות.        ועמדה חמתו של תמוז באמצע שמים לוהטת,    וכלתה רגל משוק ורחובות הכפרים שוממים,    ואדם אין מן החוץ, שיעשה דרכו הפעם.    הפנו את ראשם לדעת ולראות, מי הוא ההולך    מצמץ, תוך-כדי-דבור, וסקה את עיניו הזריזות    משה-אהרן שם לאטו מכחולו בדליו,    ושומר המאסר, יוכים, אף הוא לא החיש מעשהו,    מעמיד מכמרתו כנגדו, מעביר את כפיו על זקנו,    בינו לבין עצמו משתעל ומזעזע צוארו השחוף.    תמהו השלשה בראותם את שמחה הזקן,    שחוח, כדרכו, סביב צוארו כרוכה מטפחת,    ידיו נתונות בתוך שרוולי קפוטה של אטלס,    ימין בשרוול של שמאל ושמאל בשרוול של ימין;    קלות פסיעותיו וזריזות, וספר תחת בית שחיו.    וגחך הזקן כשראם, נגש וברכם ועמד,    נותן שלום ומחזיר – ונדבר עם אותו “הצלוי”:    – ""יסור הנה, בן-אדם! הליכה זו למה היא באה?    ‘מענה-לשון’ בידך""? – ""לבקר בן-זקוני הלכתי,    ולולה בן-זקוני הן מת"". – ""ברוך דין האמת!    איך זה ומתי? – ואני מאום לא שמעתי עד היום"".    נאנח שמחה, וככה נשא אמרתו ויאמר:    – ""בני, ברוך השם, ילדים כשאר ילדי-עולם;    כלם, ידעת ר' משה, לאלהים ולאנשים; מה שיך,    פקחים, כלום יש מה להוסיף? – ממש, חכמים ונבונים.    נולדו וטפחו וגדלו, וצער גדולם בשעתם,    היו לאנשים – ופנו איש לעברו, כדרכו של עולם.    סבור הייתי בשעתם, שאין למעלה מטרחם:    דרכו של אדם בכך להיות הולך ומגזים בדבריו,    אלה הולכים מוסיפים ויש שמפחיתים, מקטינים.    כון מענשם נפטרתי – צריך לומר האמת:    נשר טבורם בזמנו, בזמנן הציצו שניהם,    בשעתם זחלו על ארבע, בשעתם היטיבו ללכת,    וגדלו ל“חדר” ולעסק, הכל כמצות אלהים,    אין ביניהם לבין יתר אחיהם מאומה.    נכנס זה לעריסה – ולאחר שנה ומחצה    פנה מקומו לאחיו, שנולד למזל טוב אחריו.    ולולה קטני לא כן: בן-זקונים לי היה, ולאחר    יאוש של בנים הוא בא, ועמד לאמו בקשי.    גדול היה משאר בני, כל אחיו הקודמים;    והיתה השמחה במעוני, שהשלים המנין בבואו.    היה קצת צעקני, וגם זו ממדת הקטנים,    אלא לאחר שעמד על רגליו והתחיל מפטפט –    נכר היה מיד, שאין “תפיסת” אחיו תפיסתו.    עלה לו בקשי דבורו, וגם באלפא-ביתא, כדאמרי    אינשי, הלך ונכשל, כהולך על גבי כלנסאות.        נכנסה בו רוח-שטות! הא כיצד? חולם בהקיץ:    בורר לו פנה נשכחה, ועיניו תמהות וגדולות.    וחובב הוא את הגן בלילה כשחשך ונאלם,    משכים להסתכל בחמה בעוד בקר רטב בטללים,    עומד ומביט ובא לידי שכחה של מנחה בערב,    מציץ בלהבות-מערב, והשמש הולך ודועך,    נעשה רשף – שביב וזיק אחרון מפרכס במותו.    נתנה אמת להאמר: יפים שמים בלילות,    אלא מה “תכלית” בזה? ויש שהוא נחפז השדה:    – ולולה-שוטה, לאן? – ""לראות בפרחי-הדגן!    פרחים לדגן. והם קטנים, כתמים ונאים,    חיים של שעה להם ואך זריזים זוכים לראותם"".    – “תורה זו לך מנין?” – קבלה מונקה וטימושקה,    “שקצים” מ“שקצי” הכפר. ויש אשר שד בא וכופהו    לרוץ דוקא בשעת גשם ושלולית ברחובות,    וטפי הגשם היורד נתקעות במימי-שלוליות,    נראות כמסמרות תקועים וחודיהם כלפי שמים.    דבקה בו רוח שטות! ובאותו הלילה, שקוראים    לו “ליל האנקור” 1 בעם, שוטה זה היה זוכה    לכמה רצועות, עדי ישתטח לו על מטתו.    יושב לו כאנקור נפחד וקולט לתוך עיניו הברקים,    ברק וברק כשהוא שורט מחשכי שמים,    ועינו לא תשבע מראות…    אך לבו היה לב-זהב,    זהב מזקק ולא לב, ולא היתה מעולם פגיעתו    רעה אפילו בזבוב שעל גבי הקיר; והילדים    מקנטרים היו אותו ו“ולולה-שוטה” כנוהו,    ועוד כנויים של גנאי, - ולא קבל עליהם מעולם;    מרה לא היתה אף טפה בלבו, לב-זהב ותרני.    וכמה חבב כל חי! דואג למזונות אנקורים:    יום-יום עם הנץ החמה נאספו עליו המונים,    באים וחוטפים מתוך כפיו פתותים וגרגרים.    בעצמו לא טעם - וכבר נענה לכלבי החצר,    פרס לחתול המנמר ונתפש בגנבת החלב:    דואג לחלדה ששגרה, וחבתו היתרה נודעת    ליונים, ושובכים לו עשה וסבל יסורים בשבילם,    ועלו לו במלקות ובכל פרענות ורצועות והכאות.    שמא ראיתם יהודים מפריחי-יונים מימיכם?    ועמד בכל הנסיונות. וכך נתיאשנו ממנו ולא מחו.    יעשה מה שירצה! – ונמלאה כל חצרנו    יונים ותורים מכל המינים. כלום לא הייתי    “שקץ” גם אני, בן-כפר? אך “מבינות” זו לו מנין?    משה-אהרן, וכי מה, כסבור אתה לא למדני    לקרא לכלן בשם?! – וידע הקטן את כלן:    אלו הן “יוני מצרים”, ולאלו יאמר “נזירים”,    וישנן “בעלות-מראה” מבליטות החזה כפקידים;    נכחן “יונת-תכיים” משפרת את זנבה הנאה,    “בעלות-הרעמה” מתהדרות במחלפה מקפת לערפן,    כנופיה של “יוני-תלתלים” עם “תורים-ענקים” נפגשים,    בפנה זו הוגים אהבים זוג “רומים” וזוגות “כושיים”    שחורי-הראש; בינתים באות ביעף “יוני-פנינים”,    גוזל למשפחות ה“כמרים”, איטלקים, שויצים וסורים.    דומה זקן לילד: אני שערותי מכסיפות    באתי ללמוד מבני, וכמעט שהייתי ל“מבין”.    וככה הגיע ונכנס לתוך ה“עשרים וארבעה”,    ונכנס הנער לתוך חלומות בהקיץ, ואינו    רואה אלא כל מה ששמע מרבו ב“חדרו”:    צוענים פושטים בכפר, משחיזי-גרזנים, נפחים –    “מצרים” הם לדידיה! ואלמות השדה בעיניו    הן אלמותיו של יוסף! ושואל למקום גן-העדן,    ואיפה האורים-והתמים, והכהן הגדול איהו?    אביב – ועלו המים, וראה מי ים-סוף במראה,    גבעה בעיניו הר סיני! ואי דרך ירושלים? –    וראה המלמד, כי מחו רופף וקשה לגמרא,    אמר: דיו אם יעמיד יהודי כשר, ולמדו    “חיי אדם” והכניס בלבו מוראו של יוצרו.    נהפך הנער ודבק בקונו בנפשו ומאדו,    זהיר במצוה, בצום, ומאריך בתפלה כזקן,    גוער בנזיפה גם בי ובאחיו הגדולים, הדשים    בעקבותיהם עברות – והשתיקוהו בבעיטה,    עשו לו מעשים להכעיס, קנטרוהו בתוספות-כנויים:    “צדיק”, “חסיד” ו“רב”, “קוזק של רבונו-של-עולם”.        דרכו של נער אצלנו: בר-מצוה – לך משוך בעל פרנסה!    ולולה התחיל גם הוא מתרגל בענין פרקמטיה,    אלא – לא נוצר לכך…    מה לך אספר, רב משה?    משהחמירו ב“תחום”, וגזרו על הקרקעות,    ונטלה ה“טפה המרה”, - היינו כלנו חנונים.    גדולים התחרות ודחק, ולידי אונאה מביאים.    במה נזונים בכפר? ב“נקיטת אצבע” לבדה    בכף-המאזנים להטותה (וחסר ויתר בנגיעה),    בטפה חסרה של פך…    והתחיל הבחור צוח:    “כתוב מפרש מה הוא? ואסורים, ובית-דין-של-מעלה?!”    פותחים לו בדרך-ארץ – לך קרא “חי-וקים”,    – הוא באחת:    “תרמית, אונאה – והדין!” – סלקנו ידינו ממנו:    ישוב אל ספריו, הרב! – ואין לעשות עסק בפניו,    יש אשר יזכה הגוי מן ההפקר ויביא אליך,    ואפשר להנות, - השמר לך פן יראך הקטן!    צריך להחבא מפניו כמפני השוטר, להבדיל…        בפורים התאכסן בביתי משלח מארץ-ישראל,    יהודי אדמוני, שזקנו מגדל ופרקו מאד נאה,    בעל צורה וכרס, ופה לו, פה מפיק מרגליות…    לאחר הסעדה בחבורה נשמטו הבנים יגעים,    אלה בכה ואלה בכה: זה יושב מנמנם על כסאו,    אחיו התפרקד לו כבר – עיפים מטרדות פרנסה,    נחנו נשארנו, השנים, עם אותו המשלח, וספר    לנו נסים ונפלאות מקברי האבות והקדושים,    כיצד מבכים את אבני “כתל מערבי” הנשאר,    קברה של רחל אמנו והלולא דבר רב יוחאי…    נסים ופלאי-פלאות! ולא מלאו אזנינו משמע…    ולולה יושב בצדי, בוערות עיניו כגחלים,    תלויות בפני אותו משלח כברזל באבן-שואבת,    ממש בולע כל דבריו. ויאחר לשבת הלילה,    ונפרד בקשי ממנו.    ולמחרת הבקר, כשנסע    אותו הזקן, לא בא אך ולולה לברכו בצאתו.    אמור אמרנו: מי ידע מזונות של מי יספק עתה?    יודעים אנחנו את דרכיו וכל שגעונותיו – ונשקט.    סעדת-הצהרים הגיעה – ואינו. ונתבלבל    מחי מחרדה לבני, בקשנו, חפשנו – איננו!    כנופל לתוך מי-הבאר! פנינו לשכנים, שאלנו,    שמא ראוהו? – לשוא!… בערב הביאו מכרי    כלו רועד מקר: בדרך מצאו והכירו.    ועוד באותו לילה כאש בער הקטן, כתנור,    ואמר, כי במתניו הוא חש, וכה בער, הלך ובער    שלשה ימים – ומת…    אחר נתגלה הדבר:    גמר ולולה בנפשו, לא פחות ולא יותר – שיעלה    בעצמו לארץ-ישראל, - והמתין למשלח במגרש.    חמד לו לצון המשלח והסיעו קמעא בדרך.    לאחר שהורידהו מתוך העגלה, התעקש    וגמר לנדוד, ואם ברגליו. והלך בשלג, בצנה.    פגשו האכר והחזירו – – –    ואפלו כלנו ידענו    דרכיו – דרכו של מלמד, תם; אך נשמה יתרה –    זאת ראינו בחוש – היה הוא בביתנו    ואינה מעלמא הדין… אמנם חמימות… נשמה…    ונטלה היא משמת, ונתרוקן הבית מטהרו…    וכלתה הרגל משוק – אמרתי: אלך ואבקר    ילדי ולולה שוטה; מן הסתם יתגעגע על אבא.    ועובר אני על פני בית-הקברות “להם” וראיתיו    כלו פרחים ונצנים, וערבים מבכות הגלים.    ונכנסה שטות בי, אלמלי, רב משה… אלמלי זרקתי    פרחים על קברו… נצנים… והוא ככה מחבבם, ככה…""  נאנק שמחה ונשתתק, וישב “הצלוי” ונדם.    – קומה, אחא, ושוב – פסק יוכים – אל “המקרה”,    יען יש לחוש לבא הלבלר, ולא יאה לאסיר    להיות יושב בחוץ, – ונעלת הדלת בעדך!""        ועמדה חמתו של תמוז לוהטת באמצע שמים,    וימים של פלדות נשפכים, ושביבים, ורשפים וזהרורים.      Lausanne       כך קרוי ליל 24 ביוני בפי הרוסים, המצטין לעתים קרובות בסערה.  ↩           "
572,חיים נחמן ביאליק,6,1,3,4,1,0,0,חיים נחמן ביאליק,"   	 	 	    מנהג חדש /       מנהג חדש בא למדינה:    שמלת שש וכתנת פסים –    ובשבתות, בין העצים,    פורחים נשיקות ואגסים.        מנהג חדש בא למדינה:    נעלי משי עם קשורים –    ועלי צואר נערה אחת    תולים עצמם שני בחורים.        מנהג חדש בא למדינה:    אתמול חנה, מחר פננה;    אבל חזקאלי מחמדי –    לי לבדי, לי לבדי.        "
5445,דוד פוגל,206,1,3,4,1,0,0,דוד פוגל,"   	 	 	     הנני מתגעגע    אהב אהבתי ילדה קטנה    אהבתיה כרע    עכשו נסעה למרחקים.      אם אראך, עוד אביטך —    כלום אני יודע?    עתיד, עבר מול עיני —:    ואני מתגעגע — —      הנה פניך דמעותיך    התיפחותך אני שומע —    לחיי נושאת עוד נשיקותיך —    ואיך לא אתגעגע?      אצל אילן בודד צץ פרח    קל, רך, חיים נובע    סער אכזר תלשהו, נשאהו    אולם — וכי לא אתגעגע?           "
3802,אברהם אבן עזרא,46,1,1,1,1,0,0,אברהם אבן עזרא,"   	 	 	    (רשות לנשמת)     צמאה נפשי לאלהים, לאל חי,    לבי ובשרי ירננו לאל חי.    אל חי בראני / ואמר: חי אני,    כי לא יראני / האדם וחי.    ברא כל בחכמה, / בעצה ובמזמה –    ונעלמה / מעיני כל חי.    רם על כל כבודו, / כל פה יחו הודו,    ברוך אשר בידו / נפש כל חי.    הבדיל ניני תם / חקים להורותם,    אשר יעשה אתם / האדם וחי.    מי זה יצטדק / נמשל כאבק דק?    אמת, כי לא יצדק / לפניך כל חי.    בלב יצר חשוב / כדמות חמת עכשוב –    ואיככה ישוב / הבשר החי?    נסוגים אם אבו – / מדרכם שבו    טרם ישכבו / בית מועד לכל חי.    על כל חסדיך / תחדש עדיך –    פותח את ידך / ומשביע לכל חי.    זכר אהבת קדומים / והחיה נרדמים,    וקרב הימים / אשר בן ישי חי.    ראה, לגברת אמת / שפחה נואמת:    לא כי, בנך המת / ובני החי!    הלא חלקך מראש / חלק, דמו דרש    ושפך אף על ראש / השעיר החי!    אולי עת באה / להשיב נשוא חטאה    אל ביתך, וראה / אתו וחי.    אפרש לך כפי / ואקד על אפי    בעת אפתח את פי / בנשמת כל חי.        "
459,חיים נחמן ביאליק,6,1,3,4,1,0,0,חיים נחמן ביאליק,"   	 	 	     היש כעוללי?    היש כגוזלי?        מי יתן וכפניו  כן יאיר מזלי.        הביטו וראו-נא  את-בני בהדרו:  לבשרו כתנת  וענק לצוארו.       וראו-נא חן שפתיו,  חכמתו הרבה,  בצפצפו “אמא”  ובמלמלו “אבא”.        היש כעוללי?  היש כאפרוחי?  אשרי שבני הוא  ואמו אנכי.        "
6373,שמעון גינצבורג,344,1,3,4,1,0,0,שמעון גינצבורג,"   	 	 	       בדומית ליל־אור לוחש קול חכם עתיק – נאם תוקידידש.    המה באזני ים־יון בקצפו ותכלתו – וינס    צללי חדרי הנם צי־מלחמה, בו שט: אף גם חדש    רוחי במפעלות־גבורת בני ארצו: כי חיל־פלפנס    צר עלי פלטיאה, חומות אז יבנו עליה וחל;    ראו הנצורים כי אפס לחם ועזרת־אתונא    מתמהמהה, – חרפו את נפשם בסעה ובחשכת־הליל,    ודרך הבקיעו להם, בעשותם בחכמה ותבונה;    מאתים ושנים־עשר גבור, עברו בסלם כל חומה –    ותהי להם נפשם לשלל. רק אחד מהמה בפחת    נפל בחשכת־הלילה – ונשאר. בפחת־האויב…    אקרא בספר העתיק, ונפשי ברחמים בי הומה:    אותו הגבור העלוב – מה היה לו? ירד לשחת,    אם שב בשלום אל אמו?… לבי כה דואב!   אבגוסט, 1920.       "
4446,שלום שבזי,54,1,2,2,1,0,0,שלום שבזי,"   	 	 	    חתימה: סאלם בן יוסף     סכת שלומך צורי פרוש עלי    ושמע לקול שועת עמי ומקהלי:    אור ישעך יזרח על כל בני איש תם    תוסיף בשמחתם עזרם ומשענתם    יזכו ראות ישעך, יעלו במשמרתם    ואני לך דודי תמיד ודודי לי:    לי יאתה החן אתעוררה שינה    ואסובבה לראות שלם וציונה    ישיב אדון עולם דלה ואביונה    אשמח ואגילה, ארבה במהללי:    מענני כבוד צורי עטיתני    לא אמצאה שמש יום העליתני    ובחסדך הטוב האל משכתני    זכרה לאהבתי קדם ומחמלי:    באתי בסוד לולב אתרוג ובהדסים    ערבה שני בדים אגדה כלל נעשים    וביד שמאל אתרוג ואזכרה נסים    ואענה הלל ואנעמה קולי:    נפשי לך תרן, תנעים בקול רנה    תערוך תפלתה בשבח ובתחנה    תשפיע שלומיך לנו בכל פנה    משגב תהא לדל ותחדשה גילי:    יום ישמחו עמך תוסיף בשמחתם    ממרומך תקשיב אל קול תפלתם    תגער בכל שטן, תהיה בעזרתם    אתה מנת כוסם, רופא לכל חלי:    ולמערכות יין נרצה להתענג    נען בשיר ושבח לאל ונתפלל    נדרוש בסוד לולב והדס והאתרוג    גם בערבה נשיג לסוד מלי:    סכה ותענוג יום זה וקול חדוה    בה נשבה ללמוד כי היא אמת מצוה    נאכל ונשתה בה, נתחברה אחוה    אם אחפצה ללון אישן בעת לילי:    פודה זכור לנו חסד אשר קדם    קבץ פזורינו אל היכלי נועם    בזכות בני חכמה כל יודעי טעם    אתה אמת חלקי צורי ומגדלי:        "
4630,אלכסנדר סרגיביץ' פושקין,60,1,2,3,1,0,0,אלכסנדר סרגיביץ' פושקין,"   	 	 	    (התחלה)     עת מושל אשור בידו החזקה  הכה העמים מסביב שאיה,  ושר הלופרנש כבר שם המועקה  במתני כל-גויי מדינות אסיה, –  אז עמד ישראל הכן כעריץ  וחזק באמונת האל אשר שמרו,  ולא נכנע מפני המושל הפריץ  ובעלו הכבד לא נתן צוארו.  אך חדרה היראה לגבולות יהודה,  וייראו… הכהן נושא התעודה  שק-אבל על-גב המזבח הציע,  ועפר על-ראשם הכהנים זרקו,  ויבך כל-העם ופניהם צמקו,  וישמע אליהם אלהים והושיע.  אז הקריב האויב אל-צורי ההרים,  ויבט: והנה על-מסגר סגרו  שעריהם החזקים, השערים הצרים,  ופניהם מחסן גבהם נשערו,  ומן המצרים ברמה נשקפת  כצופה על-משמר ובחביון דממה  זה בתול עיר-המצודה זהר מעלפת,  עד יד לא-תגיע אליה ברמה.  אז חרה לשר…          "
6225,יהודה קרני,332,1,3,4,1,0,1,יהודה קרני,"   	 	 	    (לחוצבים ולסתתים)     שמעו, שמעו הרי, הרים,  לא זה הקול מתמול שלשום:  ואם שיר אש לכם במסתרים  ובנבלתכם – עכבת דם,  הקול ירים אתכם ירים  הקול העז, החם.    כי עד עתה בקול דממה  לכם אגש ובכריעה ובנפילה,  אשר אבי צוה, כי אין כאדמה  הזאת לתחנונים ולתפלה –  ואתם צחיחים ואתם שממה  ואתם – הרי סקילה.    לפיכך  ידי חדשה לכם עתה כלים,  אם לא תפלת כרובים – קשי־ערפכם יקח  מוסר סמאלים.  יגש ההר לסדן, לצבת, לפי חח  ואל חוד השן והצפרן הזוללים!    והפטיש  לכם אצו ואבקת שרפה  ועוד יד איש  תאחז במערצה ובמערפה,  והרך קשיות ארצו והתיש,  וערף כפה!    ויהי אך שם תינוק שני גרגרים  מאבק שרפה בסדק הכף,  והנה הנם מתפוצצים, מדרדרים;  או בחורה תאמר לבחיר הלב:  עקור לי סלע זה בחור אמיץ שרירים –  והוא יעקר, ואף יכתף.     הארץ, 1923.  נוסח ראשון של השיר ‘במחצבה’       "
3528,אברהם אבן עזרא,46,1,1,1,1,0,0,אברהם אבן עזרא,"   	 	 	    [אופן] / ר' אברהם אבן-עזרא       אמרות / ימים לימים יהגו טהורות.        בכסא / רם מעלות בחכמה קרצם,    ונושא / מחנות אשר לפניו הפיצם,    ועושה / תולדות אדמה לא כחפצם –    ברוצם / על פי אדני כלם יצורות    בצורות, / על משפטיהן תמיד נצורות.        רשומות / בכתב אמת, כחיות דמותן,    בשמות / הוא יספרן בבואן וצאתן,    ולימות / קצב ישובבן אל נותן –    באיתן / שבתן על עגלות ברורות,    צרורות / באור חיים ודולקות כנרות.       משרתי / עליון דמות מלאכים בכסאות    בפאתי / שבע, וסוד תלי שם בפאות,    ולמתי / לבב בלי פה עונות פליאות.    בריאות / ארץ בסוד שנים קשורות,    להורות / בה עשה את שני המאורות.        "
2537,שמואל הנגיד,32,1,1,1,1,0,0,שמואל הנגיד,   	 	 	     זרה הונך וכל-נברא    יהללך בפה אחד    למען לא יקבץ הון    ומהללים לאיש יחד.          
3728,אברהם אבן עזרא,46,1,1,1,1,0,0,אברהם אבן עזרא,"   	 	 	     בשמך אל אקרא ואדרש פניך,  תחת אשר יקרה נפשי בעיניך.    אפס בי יכלת, מקצר שיחי,  לספר סוד אחד משמר כל ארחי,  אשר בידו נפש כל חי.    בנתי במזמה כי בחיי אני מת –  ומלכות אבי לעולם קימת,  אשר הנחני בדרך אמת.    רוח החכמה היא הנשארה –  ותמק הגויה, כמים נגרה,  אשר פתאם לפתע יבוא שברה.    הכי נפשותינו במצולות אחוזות,  בעודנו נתן לאל חי מעוזות –  אשר עשה לנו את הנפש הזאת.    ממנו הסר כל סלון ממאיר  ותאמר לי: 'חשך אפלתך אאיר  כי אסלח לאשר אשאיר.'        "
1199,שאול טשרניחובסקי,16,1,3,4,1,0,1,שאול טשרניחובסקי,"   	 	 	     – “מאין תבואה?”    – ממזרח השמש אנכי – מכנען.    שם בוכים ההרים, נגרות ירדנה    הדמעות הקרות, השקופות כברקת.    מנהמת לבי קראתי – ויען    השועל מבמות-היער, שהנה    הריעו משירות בת-ציון צוחקת…        – “ומצודות יהודה?”    – החומות הבצורות – תל עולם ושממה,    אך שברי מצבות על קברות האמה,    וחופף עליהם יגון-העולמים,    אף שירות העבר לא קננו במו;    וילהט השמש, ונסך אך תנומה    והוביש את נהרי נחלי הדמים.        – “וקברות קנאי?”    – שאל עיט ההרים, שנקר עיניהם,    שאל את הכלב, אי יגרם עצמיו,    שאל את הרוח, אי יזרה עפריו, -    ואל תשאל את עמך, מאשריו וחכמיו,    הקוראים “פריצים” לטובים בבניהם    ומוחים שם קדושיו מלבו וספריו.        – “מה נשאר, הגידה”.    – כל מערות ההרים – לגבור בעמיו,    ונקיקי הסלעים - לשואף לנקמה,    ומרומי השדה, שדות מכורתו,    להרטיב ולהשקות בחלבו ובדמיו    את עמק השרון ונאות-האדמה    ביום ישוב עמו וגאל נחלתו.       Heidelberg       "
2585,שמואל הנגיד,32,1,1,1,1,0,0,שמואל הנגיד,   	 	 	     התתחנן לאיש אין לו מזמה  ואין לבו בשכל טוב כלבך  ואם תתחר לאיש שחק זמן לו  ובו ערמה יתרה מאשר בך.          
6550,חיים לנסקי,385,1,4,4,1,0,0,חיים לנסקי,"   	 	 	       חרשה, ניר, כר, ושוב חרשה.    הנוף ידוע משכבר.    צלב־עץ רטב, לבנים שלשה    על פתחו של כפר.    היה לי גג, היה לי גן –    אופיר שלי וחוילה!    קטר שורק, פולט עשן.    הכל עבר.        "
4793,ישראל חצקביץ,78,1,3,4,1,0,1,ישראל חצקביץ,"   	 	 	     ענגה וצחה שושנת־הסין  לבן ותם – על גבעל נשאים,  שושנת־הסין, שושנת־הסין!    ולמחרת היום, רק לילה אחד עובר,  כלה – תבערה, סנה בוער,  שושנת־הסין, שושנת־הסין!      וכעבור יום, עוד יום אחד עבור –  קמל הציץ, נבל האדם, כלה רקב וכתמי שחור.  שושנת־הסין… שושנת־הסין…     1929           "
6310,שמעון גינצבורג,344,1,3,4,1,0,0,שמעון גינצבורג,"   	 	 	    בקובץ זה מכונסים, בסדר כרונולוגי, רב דברי הפיוטיים, שנתפרסמו בשעתם בכתבי־עת ומאספים שונים, בשני ספרים:  א) שירים – שנכתבו בשנות 1928–1910, חוץ משנים הראשונים הבאים בראש הקובץ, “צפצופי־שחר” מזמן קודם לכן, שלא נדפסו בשום מקום והוכנסו לתוך הספר מטעם מובן סנטימנטלי;  ב) פואימות – שאף הן נכתבו במשך אותן השנים, וכמעט כלן ראו אור הדפוס בזמנים שונים, להוציא את הפואימה “בעמק יהושפט”, שהייתי עוסק בשכלולה עד היום. הקורא הקשוב יעמוד מאליו על הקשר הבלתי־נתק שבין השירים והפואימות על־פי סדר שנות כתיבתם.  בסוף שני הספרים באים תרגומים נבחרים – רובם מאנגלית, ומעוטם משאר שפות: השירים – בסוף סדר השירים המקוריים, והבלדה “שירת הספן הזקן” מאת קולרידש – בסוף הפואימות. רב התרגומים הם ממיטב שירת־העולם, ונעשו על ידי בשנות 1917־1918; חוץ מיצירתו בת האלמות של קולרידש – שתרגמתיה לראשונה בשנת 1913 וגמרתי את שכלולה לאחרונה בשנת 1923.  עשרות הדברים, לא נכנסו לקובץ הזה כמה משירי המודפסים, שמטעמים שונים ראיתי צרך בדבר להטילם מחדש אל “הכור”. כמו כן – כמה דברים שעודם בכתב־יד, שהותחלו בזמנים שונים ולא שכללו, או לא נגמרו, בשל “פגעי הזמן”, ובתוכם שיר אפי על “הושע וגמר”, וגם כל החמר הפיוטי, שהבאתי אתי בשנה האחרונה מארץ ישראל – ולא הספיקה לי עוד השעה לעבדו. אקוה לתת את כל אלה ענין, אם אזכה, לכרך השני של שירי.  ש.ג.  ל“ג בעמר, התרפ”ח, ניו־יורק.   לח.נ. ביאליק,    מאשר נעורי ומאירם,    ספר־חיי זה מקדש    באהבה ובגעגועים.        "
2976,שלמה אבן גבירול,40,1,1,1,1,0,0,שלמה אבן גבירול,   	 	 	    ולה יצף אלטיור ואלואנהא ואכ֗תלאף נגמהא [ולו בתיאור העופות וגוניהם וחילופי זמרתן]     והיונים מבכות בסעפות / ודמעתן לבכיתי ערופות  שחרחרות צהבות ואדמות / כאלו בבדלחים רצופות  ועיניהן כגזרי הפנינים / ורגליהן כרגלי החרופות.        
355,רחל בלובשטיין,5,0,3,4,1,0,1,רחל בלובשטיין,"   	 	 	    לזלמן   זכור אזכר: מעברים    נצבו הרים כנד;    מראש פסגה בשיר ארעים,    אקרא: הידד, הנעורים!    ויען הד.        עברו שנים. הועם הפז,    פסגות הפכו מישור.    אך הד-הרים צלול ועז    אך הד-הרים עתה כאז    זכור אזכר.        אשרי הלב אשר הציל    ליום עברה ואיד –    ולו רק דמות, ולו רק צליל,    ולו רק צל-אורה קליל,    ולו רק הד.       עין-חרוד, י""ג אייר       "
5988,יהודה קרני,332,1,3,4,1,0,1,יהודה קרני,"   	 	 	     בקרב על תוניס ובינזרת  בחבל חצי־אי כף־בון –  ה“פיהרר” נחל רום תפארת,  ה“דוצ’ה” זכה ל“חרבון”.    פתאום, עוד לפני יום הכסה  הכה חיל הציר וכתר;  למונטגומרי מסר עצמו מאסא,  ביום של“מרשל” הכתר.    שם כל גנרלי היק""ים  הניחו לארץ נשקם;  אלכסנדר האכיל אותם “סטאק”ים""  ובירה של “נשר” השקם.    חלל גאונו של הצבי:  ה“קורפוס” הורד מעל כן;  פון ארנים, פון ארנים בשבי  כי רומל ברח, לבלקן.     הארץ, 18.5.1943       "
4928,יוסף אבן זבארה,92,1,1,1,1,0,0,יוסף אבן זבארה,"   	 	 	     אמרו כי היה מנהג מלכי רומי כשהיו תולין אדם על עץ – לא היו מקברין אותו / עד יום עשירי לתליתו. / ובעבור שלא יגנבוהו קרוביו ומידעיו / היה שר אחד מן הגדולים ממנה עליו / לשמרו בלילות, ואם יגנב מעמו – / היו תולים אותו במקומו.    ויהי יום אחד תלה המלך פרש אחד שמרד בו, ויבוא השר לשמרו כמשפטו. / ויהי בחצי הלילה וישמע צעקה גדולה ומרה וחזקה, / קול בכי ונאקה. / ויחרד האיש חרדה גדולה וירכב על סוסו ויאמר: אלך ואראה מה זה ועל מה זה. וילך לעמת הקול, עד אשר בא אל קבר בני העם / וימצא שם אשה, והיא מרת-נפש צועקת בקול יללה / באשון לילה ואפלה. / ויאמר אליה “מה לך, אשת כסילות, בחצי הלילה לקונן / לבכות ולהתאונן?” / ותאמר “אדוני, אשה קשת-רוח אנכי, / על כן אזעק בקול נהי ובכי / ויי המר נפשי / כי המות חלל נזר ראשי / והפריד ביני ובין אישי, / וברית נהי נהיה / ותאניה ואניה / מלבי לא תופר – / עד אשוב אל עפר”. / ויאמר אליה “קומי, לכי לביתך ושמה קונני על אישך / ובכי ככל תאות נפשך!” / וילך עמה עד שער העיר וישב אל מקומו.    ויהי בלילה השני בעת ההיא שמע כמו כן צעקת האשה ויללתה / וירץ לקראתה / וידבר על לבה בשפתי חסד ורחמים / דברים טובים ודברי נחומים. / וכשמע האשה נעם דבריו / וחלק אמריו / אהבתו אהבת נפשה / ותשכח לכל אבל אישה. / ותאמר לו “אדוני, אינני מכל תאותך  עצורה, / כי נפשי בנפשך קשורה / ובעבותות אהבתך אסורה”. / ותלך אחריו ויבואו עד מקום העץ – והנה התלוי נגנב מעליו! ויאמר אליה “לכי לשלום, ואני אברח – אולי אמלט, כי פחד המלך לבי רועץ, / פן ימצאני ויתלה אותי על העץ”. / ותאמר לו "" אדוני, אל תירא ואל תחת! / לכה-נא אתי ונעלה איש מן השחת / ונתלהו תחתיו"". ויאמר השר “אבחר במות ושברו / ולא אשליך אדם מקברו”. / ותאמר האשה “אני אחפר ואוציאנו  משם / ולא יהיה עליך חטא ואשם. / כי אמר החכם: מתר להוציא המת מקברו לצרך  החי”. וישובו אל הקבר ותוצא האשה את אישה משם. / וכראות השר אותו / אמר “מאד חרה לי כי חפרת את קבורתו, / מאשר לא יועיל: / כי האיש התלוי אשר נגנב מעמי היה קרח – וזה קוצותיו תלתלים, / ולא נוכל הדבר הזה להעלים”. / ותאמר אליו האשה “אני אקרח את ראשו מהרה, / עד אשר לא אשאיר לו שערה”. / ותמרט ראשו, וישאוהו  שניהם ויתלוהו על העץ. ויהי לימים אחדים ותאלצהו הקדשה / ותהי לו לאשה.         "
1463,יהודה הלוי,26,1,1,1,1,0,1,יהודה הלוי,"   	 	 	     יה, למתי צפנת / חזיון תנחומיך!    עד מתי מאנת / להשקיט שאון קמיך?    עד מתי השכנת / עלי ענן זעמך?    עד מתי עשנת / בתפלת עמך?  התיאשו מחשבותי / את‑פניך לראות,    כי אחרו עתותי ‑ / וכל‑העתות באות.    קול מר צללו שפתי / לך, אלהי הצבאות:    אדני, עד מתי / קץ הפלאות    כמוס באסמיך / וחתום בחתמך?  ובן שמת מושבו / מעל כוכבי נגהים –    איך נפל כוכבו / ומאורותיו כהים,    ומתוך נוה אשנבו / נכסף לביתך ויהים!    מתי, צורי, אבוא / ואראה פני אלהים    לשקד באולמיך / ולחזות במנעמיך?  דלותי איך אכסה / אחרי אשר נגליתי?    מלכות אגג תנשא ‑ / ותשפל מלכותי,    ושעיר חיל עושה / ויתגבר בן‑אמתי.    מתי, צורי, אעשה / גם אנכי לביתי –    בית מדרך פעמיך / ואחוז במרומיך?  הן שומרי לא ינום / ואני לא אנשנו,    אך בחטאי העצום / כדב שכול אפגשנו.    מתי ראשי ירום / ועת רצון אדרשנו?    מתי, צורי, אקום / אוסיף עוד אבקשנו? –    בקנאתך לשמך / ולעירך ולעמך!          "
3687,אברהם אבן עזרא,46,1,1,1,1,0,0,אברהם אבן עזרא,"   	 	 	     [אנוש מיום] גדול גורה, / כי נורא ומר הוא,  הוא יום […] אדון כל נברא / לפקוד מעשהו.    בן מות פקח עיניך / וראה את מלונך,  יום תשמע בבנינך: / ‘קום צא ממעונך!’  יום תצלנה שתי [אז]ניך / ותבקש ואינך –  יום גבך לעפר נקרא, / יחזק מחלהו,  ולאחר, כדורך פורה, / מות ידרכהו.    רא[מ]ות יאצר עם גביש / להיות מעשירים,  […] כי כל הוביש / נעזב לאחרים,  גם יצא לבית עכביש / ממשכית חדרים,  ובמותו לעשרו יקרא – / אז לא יענהו,  אך מעשה רצון אל נורא – / קרוב יחזהו.    העמל, בעת בו ייגע – / יכנע וידאב,  או מחלה בגופו תפגע – / יאנח ויכאב,  יחדל בעדו מפגע / אח, קרוב והאב.  אם כסף וזהב הפרה – / אחר יאכלהו,  או ארמון לשכנו קרה – / נכרי ישכנהו.    מלך בלי דמות וערך, / נעלה על זבוליו,  חן על בן אחזו מרך / ממות וחיליו.  אולי, יום בך יתברך, / יתנחמו אבליו,  וכמאז בעבות חברה / לביתך תמשכהו,  לאמר: ‘כי נער ישר- / אל ואהבהו.’        "
6116,יהודה קרני,332,1,3,4,1,0,1,יהודה קרני,"   	 	 	     מה אני מבקש?  עלית גג קטנה, והיא עשויה חמר ובסדקי התקרה  תחובה לה נוצת סופר פגומה, נשארה למשמרת מאבות  אבותי, ושלחן וכד־מים ופת חרבה ונר של שעוה — ושני כסאות.  ואליהו הנביא יושב בראש, ופרושות לפניו כל המגלות, ונגלו  לפניו כל הלבבות, ואני אומר:  ""רבי ומורי, הלכה זו ואגדה זו סתומות בעיני,  וצפור זו, מה היא אומרת, ופרח זה, מה־שמו, כי אקרא,  ואבן זו, מתי יניח צדיק את ראשו עליה,  ותפלה זו, מהיכן היא באה ולהיכן היא הולכת, ומתי  תתקבל ותרצה?""  ואליהו הנביא מחויר לי שאלות ומתיר לי ספקות.  ואני שותה בצמא את דבריו.  ואני אומר לו שוב: “רבי ומורי!”  והוא משיב לי: “בני!”        "
354,רחל בלובשטיין,5,0,3,4,1,0,1,רחל בלובשטיין,   	 	 	     התזכרי ליל אביב? ריח גשם נדף  מצפה לשואה התעלפה אדמה  מה נעם לשנינו חמדת לבבי  אל הלילה להקשיב בדממה.     נאלמו הפרחים גם היער  במרחק הכחל אשא ברב רעדה…  בלב כה ירבו הזיות עלומים  כפרחים גם אנחנו דבר לא נדה     הסתרגו התפתלו צללי ענפים  על שולי השקיעה בזהב החור.  היא גזלה מאתנו מיטב האורה  ונלחש לה אזי דעכי נא מהר.     ותדעך השקיעה  ואשי שערה הבהבו במרחק.        
1410,יהודה הלוי,26,1,1,1,1,0,1,יהודה הלוי,"   	 	 	     אלי, רפאני וארפא,    אל יחרה אפך ואספה!    סמי ומרקחי לך – בין טוב    בין רע, ובין חזק ובין רפה.    אתה אשר תבחר ולא אני,    על דעתך הרע והיפה.    לא על רפואתי אני נסמך –    רק אל רפואתך אני צופה.           "
4554,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    וזה אשר כתב בילדותו ליום הולדת אחיו   עורו נא, רעיוני, עורו הקיצו,    מלאו נא ידי ולשורר האיצו!    זמרי גם, נפשי, זמרי נא ושמחי!    יקר לי יום זה הוא יום נולד אחי!    הגיון לבתי אף הגות שירתי,    יהיו זה היום אל אחי מנחתי!        אך דלו רעיוני – ומה אשירה?    ודלתות שלש לא אוכל אחבירה!    הן מעולם על זאת שרים ישירו,    כל רעיון אך טוב לא עוד לי השאירו.    איך אשיר לו מה? וכבר שרו ככה?    אך לבי לך מנחה! נפשי הברכה!         "
5024,עמנואל הרומי,107,1,1,1,1,0,0,עמנואל הרומי,   	 	 	    מחברת עשירית   אמר עמנואל המחבר: אחרי אשר לקח האל יתברך    ממני ההון אשר בידי הפקיד        ואשר ישר בעיניו אשר לא עמל בו שם עליו פקיד    נותרתי כאניה בלי חובל        והעני והחסר כפי רצון האל יתברך סובל    ויהי היום בהיותי בחדרי לבדי    זכרתי עניי ומרודי    ואת אשר התעלל בי הזמן    ושם מחתה שורה ושערה נסמן    והצדקתי עלי דין האל הנאמן    ואז נבקעו מעינות עיני    ופלגי מים ירדו עיני    ובהיותי בוכה ומתאבל    וקורא על נהרות בבל    והנה השר נכנס פתאם בחדרי    ואני הייתי מתהפך על חלצי כיולדה על שברי    בחשבי כי לא אמצא למחלת עניי צרי    ויהי כראות השר אותי חמת אדני מלא    ואין מתם בבשרי וכסלי מלאו נקלה    ויאמר אלי אמר-נא הדוד הנעלה    מדוע פניך רעים ואתה אינך חולה    ואען ואמר ומדוע לא ירעו פני    ונשארתי רק מכל קניני    וכל אשר אצרו אבותי    הפסדתי בחצי ימותי    ולא בעבור היותי מתרפה במלאכתי ומתעצל    לא עמד הוני ויברח כצל    שמרתי הוני שמירת הכילי ולא הועלתי    ובימי חרפי ראה פני עני לא פיללתי    ומי האמין כי מכל טובותי נשללתי    ונזרי לארץ חללתי    והיום אשר ילדתי בו קללתי    ובעמקי הדאגות צללתי    ויהי כשמע השר את שמע עניי    שחק על בכיי    ויאמר אלי לא עני קרא יי שמך    כי אתה עשיר מכל בני עמך    וכמוך לא נראה עשיר בימיך        כשמעי דברי השר גם אני לפי טבעי שחקתי    אמנם אחרי הודעי על ידך ספקתי    ואען ואמר מי יתן ובדברי לא צדקתי    וכי מה הוא עשרי אשר עליו אתגדל    מי יתן ויאל אלוה ולא אהיה דל    ויאמר השר אנכי הוא הנחשב לעשיר מכל בני עירי    ואחרי עירא היאירי    ואחריו שבע בן בכרי    ואחרינו מהנחשבים לעשירים    בעירי כמו מאה ועשרים    חי אני כי כולנו נתן כל רכושנו אשר רכשנו    ומקנה קניננו ואשר מאבותינו ירשנו    ותהיה לנו המחצה ממעלותיך    ומיקר תפארת גדלתך    אשר לא נראו באיש זולתך    אמר נא מי הוא מאנשי הסגלה    שלא יתן עטרת זהב גדולה    ככר זהב משקלה    וידע כמוך חכמת דקדוק הלשון והפעלה    ומי הוא זה מן השרים    ומן המנזרים והטפסרים    שלא יתן מהונו ככרים    וידע כמוך פשטי הארבעה ועשרים ספרים    ומי הוא זה מאנשי העצם והשררה    שלא יתן אתונות עשרים ועירים עשרה    וידע כמוך סודות פסוקי המקרא    ומי הוא זה מן היהודים הפרזים    שלא יתן בתים ספונים בארזים    וגלומי תכלת וארגמן וארזים    וידע כמוך חכמת המליצות והחרוזים    ומי הוא זה איש יועץ וחכם חרשים    ואף אם יהיה מן הכהנים הנגשים    שלא יתן רכב ופרשים    וידע כמוך לחבר ספרים ופרושים    ולכתב בהם חדושים    מלאים חכמה ודעת קדושים    ומי הוא זה מן הידועים בחכמה אשר שמעת    שלא יתן חלק מהונו וידע חכמת המספר וחכמת התשברת כאשר ידעת    ומי הוא זה מאנשי המעלות המהללות    שלא יתן חמש מאות כסף וחמש חליפות שמלו­ת    וידע כמוך בחכמת הכוכבים והמזלות    ומי הוא זה מבעלי אספות    שלא יתן מן הסלת מאה איפות    ומבגדים חליפות    וידע כמוך בסוד חשבון מולדות ותקופות    ומי הוא זה כמוך רצוי ואהוב לכל נברא    ואוהב את הבריות ומקרבן לתורה    חי אני כי אין איש מאנשי החכמה    ומאוהבי הדעת והמזימה    שלא יתן מחצית שניו    וטבעותיו ופניניו ומכמניו    ויהיה כמוך סבלן ועניו    ואיש כמוך אשר אלה לו    אין ספק כי בנעימים נפל חבלו    כי הוא ראשית און הזמן ולראשו עטרה    לו משפט הבכורה    ואותו הכיר הזמן להעלות לגורלו    פי שנים בכל אשר ימצא לו    כי בטובות הזמן מות בסיר    לא העדיף המרבה והממעיט לא החסיר    ועתה מדוע תתאבל ועל הזמן תתעבר    אחרי ראותך כל האנשים זולתך שמחים ללא דבר    ואתה הוא העשיר מכלם במחלט    ואין איש בהם על דבר קים כמוך שלט    קומה ונעלה השערה אל הזקנים    ואם נמצא שם אנשים מבינים    נתראה פנים    ושם נוציא מפינו את הפנינים    אז מחיתי דמעתי מעל פני    ושנסתי מתני    והלכתי עם השר בשם אדני    ובצאתנו שער עלי קרת    ראינו שם אנשים מקצה בחברת    נתונים לשם ולתהילה לכבוד ולתפארת    ויאמר אלי השר כונן חצי משליך על יתר    ונעשה לנו מן התהלה היום כתר    ויהי כאשר קרבנו אל האנשים כבדונו        ובגרם המעלות הושיבונו    ובשם יי ברכונו    ואנחנו ברכנום במוסר ובענוה כאשר יאות    ברוכים אתם לאדני צבאות    ויהי בהיותנו שם יושבים    בקשו ממנו קצת מהחשובים    לזכר לפניהם מדברי המוסר והחכמה    להיות להם לנחמה    אז אמרתי אל השר הכון והכן לך את מיתריך    ואני אבוא אחריך ומלאתי את דבריך        ויאמר השר:    מי שמסר החכמה לחכמים עשה חסד עמם ועמה    ביען היא תדרש שלומם והם ימתיקו בפי    האנשים טעמה    ומי שמסר אותה למי שאינו ראוי לה    הניחה שלא במקומה    ובז לכבוד האל יתברך אשר יחדה לבעלי    השכל והחכמה        ואען ואמר:    ישאו החכמה החכמים ולא תנתן רק לסגלה    ולא ישמר אותה כראוי זולתם ביען לא תחוס    עינם עליה לחמלה    ומשמירת החכמה לא תנתן אלא לבעליה    וליושבים בצלה    ולא תנתן לכסילים שאינה ראויה אליהם והם    אינם ראויים לה        ויאמר השר:    אין רע ומר כמי שידע הטוב ולא יפעל    ממנו פעלה    והמורה לבני אדם מה שהוא לא יעשה    תבואהו קללה    דומה בעניניו לסומא בידו אבוקה יאיר    סביבו בהלה    שהוא מאיר אל אחרים והוא הולך בחשך    ובאפלה        ואען ואמר:    רב המתעסקים בלמוד אינם עושים    הפעלים התמימים    אבל משתדלים לדעתם וחושבים שהם מחכמים    בם והם שלמים    לדמיון החולים שהם מקשיבים לקול    הרופאים והחכמים    ולא יעשו מה שיצוו שהם רחוקים מהבריאות    באמת ובתמים    ויאמר השר:    ההצלחה לא תשג בפעלים הנאים שיפעלם    האדם בהכרח רק בבחירתו    ולפעמים יפעלם במקצת הדברים ובמקצת הזמן    ולא ישיג בם אל הצלחתו    עד שיבחר הנאה בכל מה שיפעלהו וזמנו    כלו עד אחריתו    ושיבחרהו להיותו נאה בלבד ומפני עצמו    לא להשיג בו דבר זולתו    ואען ואמר:    אין ראוי מפני שאחד מן המעינים בחכמות טעה    בדעתו ועבר את פי התורה    אם לחסרון שכלו או מפני שלא למד החכמה    על סדרה או שתאותו עליו התגברה    כמו הרופא שידע הזק המאכל ותאותו עליו    התגברה ופי החכמה מרה    שימנע אותו מן האדם ההגון בעבור המקרה    אשר לזה האחד קרה        ויאמר השר:    כמו שיש מן החולים מי שאינו מרגיש    בחליו ויאלם    ומהם מי שיחשב היותו ברי ושלם וימרה    מצות הרופא ולא יכלם    והתחזק בזה במחשבתו עד שלא יקשיב    לקול מוריו ויתעלם    כן מחולי הנפשות איש לא ירגיש בחליו    ויחשב היותו חסיד ושלם        ואען ואמר:    בריאות הגוף בהסכמת היסודות אשר מהם    הרכב בתחלה    וחליו כשינצח האחד את האחד ושנוייהם    והיא סבת המחלה    והישר הוא הסכמת החלקים הפשוטים מהנפש    אשר מהם קיום כלה    והעול בהפך זה בהיות אין הסכמה ביניהם    והיא סבת הרשע והעולה        ויאמר השר:    אם תהיה השתדלותך שתהיה שלמותך בעשר    אז תהיה כחולם חלום    או שתהיה שלמותך בבריאות אז תהיה עבד    בטבע ולא תדע דרך שלום    או שתהיה שלמותך במדות היציריות תהיה מנהיג    זולתך במתג ורסן עדים לבלום    או שתהיה שלם בשלמותך המיחד לך לא תצטרך    למציאות זולתך ותהיה כהן לאל עילום        ואען ואמר:    בפעלים הגופניים בהם האדם נמצא ומהשיג    אל הצלחתו יתאחר    וברוחניים הוא בהם נדיב ושוע ותהיה טל ילדותו    מרחם משחר    ובשכלים הוא בם חסיד אלוהי וטוב סחרו    מסחר כסף עת בם יסחר    אם כן בעל החכמה בהכרח אדם חסיד אלוהי    ולוקח מכל פעל הנבחר        ויאמר השר:    אין סכלות כאיש יקנא לאשר למעלה ממנו    בהון ובעצמה    ולא יקנא לאשר למעלה ממנו בחכמה ובדעת    קדושים ובמזימה    ולא ידע כי לפעמים הונו ועצמתו יביאוהו    לרבה משטמה    והחכמה תעז לחכם והיא סבת חיי הנשמה        ואען ואמר:    היש סכלות כאיש יראה ניניו ונכדיו מתים    וישכח מותו    וידע כי לכל דבר קץ ואחרית וישכח את אחריתו        וכאיש כרת ברית עם אלהיו ויפר את בריתו    והוא מעתד אל הנסיעה ולא יכין את צידתו        ויאמר השר:    היש סכלות כסכלות איש אכזרי ולא ירחם    ומבקש מאחרים חמלה    וכאיש צריך לתוכחת אשתו ונרדם בקציר    ויתפרנס מעמלא    וכאיש יבכה ויתאונן על צרתו בהיות הוא    לצרתו עלה    וכאיש יתקצף על זנוני אשתו בהיות הוא    המלמדה לעשות נבלה        ואען ואמר:    היש גנות כאיש ישתה וישכר ויתגל בתוך אהלה    ונשיו ופלגשיו תרחצנה במים מבשיו ומחי קבלו    ויקיא פרשו וישכח רישו וראשו לא יזכר את עמלו    איך יעזר ולעולם ינזר איש אשר אלה לו        ויאמר השר:    מי יראה השמש קודר ולא ילך מגאותו שחוח    ומי יראה בארזים נפלה שלהבת ויבטח בחוח    ומי יראה ירושלים הפוכה כמו רגע ויבטח בזנוח    ומי יראה פרת יבשו מימיו ויקוה אל מי השלח        ואען ואמר:    מי יראה כוכבי השמים ינועו ויקוה אל מנוח    ומי יבטח בגבורתו ובעיניו בזכרו שמשון בן מנוח    ומי יבטח על שתית היין וישכח נח    ומי ידע זלות הזמן ויהיה לו לריח ניחוח.        ויאמר השר:    איך איש יאמין באמתלאות וישכח דבר יושבי גבעון    ואיך יתגאה לכבוד עשרו ורב בניו וישכח    אחאב והמן וגדעון    ואיך לא יאמין כי איש על אחיו יתנכל    וישכח לוי ושמעון    ויתמה אם יורד שאול יעלה וישכח ולי    הדברי ורברבני יבעון.        ואען ואמר:    מי בחזקתו יגבה לבו וישכח עזיה    ומי יבטח בבניו ובעיניו וישכח צדקיה    ומי יבטח מבית הבור ובית הכלא וישכח ירמיה    ומי יבטח מרעת המלכים וישכח יואש וזכריה.        ויאמר השר:    מי יתהדר ברב-עם וישכח ירבעם ואביה    ומי יאמר חיי בני ומזוני לאו בזכותא תליא    מלתא וישכח חזקיה    ומי יבקש לו גדולות וישכח ברוך בן נריה    ומי ישפך דמי נקיים וישכח יואב בן צרויה.        ואען ואמר:    מי יתיאש מבני הרשעים וישכח אמון ויאשיהו    ומי יבטח בבני הצדיקים וישכח מנשה בן חזקיהו    ומי יפחד מהרג אויבי אדני וישכח את אליהו    ומי יקשר על המלכים וישכח עתליהו.        ויאמר השר:    מי ידרש בבעל זבוב וישכח אחזיה    ומי ירגל בנביאי אדני וישכח אמציה    מי יבקש מים במדבר ובלב ימים שלהבתיה    וחסד האלהים בקבר וצדקתו בארץ נשיה.        ואען ואמר:        ראיתי איש הציב משחית וטמן רשת ונלכד ברשתו    ואיש התמכר לעשות הרע בחשבו כי תשב באיתן קשתו    וכאשר חשב לביש אחרים נכפלה כלמתו ובשתו    וראיתי איש המלוה מעות לאיש ופרעם אתנן    לאשתו.        ויאמר השר:    ראיתי איש חשב לירות במסתרים תם וקשת    נחושה עברו    וראיתי איש יעד לעשות רע ולא הקים את דברו    וראיתי איש חשב לקבר איש ולבסוף האיש    ההוא קברו    ולכן אשרי שאל יעקב בעזרו ועל אדני    אלהיו שברו.        ואען ואמר:        ראיתי איש קוה לירש איש והאיש ההוא ירשהו    ואיש חשב לגרש איש והאיש ההוא גרשהו    ואיש עבד ביהודי אחיהו והאיש ההוא לעבד כבשהו    וראיתי איש בטח באלוהיו וצדק לבש ולבשהו.        ויאמר השר:        ראיתי איש מתפאר במקהלות במה שאין בו    וראיתי איש צובע שיבתו לטמן זקנתו בחבו    וראיתי איש צובע בדם חללים חרבו    והתפאר כי הרג גבור אפרים אויבו.        ואען ואמר:        כמה בנו ארמונים וטירות ואויביהם ישבום    וכמה ראו בעיניהם קברים אשר לראות לא חשבום    וכמה הוציאו לאור אנשים אשר במחשכים    כמתי עולם הושיבום    וכמה הורישו ממונם לאשר מטרה לחצי    קללתם הציבום.        ויאמר השר:        כמה טוו חבלים אשר בם נתלו    וכמה נטו קו על העץ אשר בו עלו    וכמה כרו שיחות אשר בתוכם נפלו    וכמה חצבו האבנים אשר בם נסקלו.        ואען ואמר:        כמה הדליקו האש אשר בו נשרפו    והגיע לרעתם הדבר אשר לו נכספו    וכמה ברחו מן הכבוד וחכמה וכבוד יספו    וכמה רדפוהו אנשים וכמץ הרים רדפו.        ויאמר השר:        כמה עשו החרב אשר בה נהרגו    וכמה חשבו ללכת לפנים ואחור הסגו    וכמה שבעו ממרומים בחשבם כי על רב-שלום יתענגו    וכמה מצאת העולם כתולעת המשי על עצמם ארגו.        ואען ואמר:  כמה נחשדו על דבר אשר אליו לא קרבו    וכמה פרעו חובות אשר מעולם לא ערבו    וכמה על פתחי רעיהם ארבו ובנשי אחרים עגבו    ולא ידעו החשקים אשר בחדרי משכיתם ישכבו.        ויאמר השר:        כמה שחקו על רעת אחרים ורעתם קרובה    ולא ידעו כי הם בעולמם כסומא בארבה    וכמה חשבו לירש מקנה צאן ובקר ועבדה רבה    וימיהם קלו מני רץ ברחו לא ראו טובה.        ואען ואמר:        כמה התאוו אל יום אשר איננו מימיהם    ופחדו וקוו אל מה שלא הגיע לעולם אליהם    וכמה בכו על זרים וחשבו כי יבכו על בניהם    וכמה שמרו פתח אשר נאפו שם נשיהם.        ויאמר השר:        המשתמש בכחות נפשו האלהיה    לצרך דבר מדברי הנפש החיה    והמבקש להשיג השכל בכחות הגויה    דומה לשותה בכלי השתן ומשתין בכלי השתיה.        ואען ואמר:        מה גדלה סכלות איש אשר יין החשק עברו    ושכח כי להשקיף על סודותיו האלהים לברו    ומה גדלה אשמת איש ידר נדר לאלהים    ויחל דברו    ואיש יראה צניעות וקדשה ואין תוכו כברו.        ויאמר השר:        איש אשר נתן גופו ונפשו ובניו ומקנה קנינו    מתנה נתונים ביד צור לבבו גוחו מבטן וקונו    אם יתקצף בעשות מהם האל חפצו ורצונו    הראה כי לא נתנם לאל בלבו ובנפשו רק בלשונו.        ואען ואמר:        אשר יראה נדיבי עמים נאספו וירדו מגדלתם    ושאו עריהם מאין יושב ואבדו אוצרות חמדתם    ויבטחו באלילי כספם וזהבם וחדרי משכיתם    שכחו כי פקדתם קרובה לבוא עתה תהיה מבוכתם.        ויאמר השר:        אין טוב כראות בבני בליעל נקמה    ועשות בהם כלה אך נבהלה באף ובחמת    ולהכרית להם שרש וענף ולא תהיה להם תקומה    ביען עם אדני שלום דברו והמה למלחמה.        ואען ואמר:        אין טוב כראות חסיד מתנפל וכורע    עוטה מעילי הענוה ובגד בוגדים קורע    וזרע צדקה בארץ זורע    ובאויבי אדני פרעות פורע.        ויאמר השר:        אין טוב לראות הפנינים והחפצים    במשבצות זהב וכסף משבצים    כראות הגנבים והמנאפים והמנאצים    תלויים על העצים.        ואען ואמר:        מי שישים איש שומר על הנשים הוא מן    החכמה חיצון    כי הוא דומה בעניניו למי שישים הזאב    שומר על הצאן    ומי שיתחבר עם הטובים ויגרש אנשי מדון ולצון    הוא מכסה פשע מבקש אהבה ושוחר טוב ומבקש רצון.        ויאמר השר:        איך יבטח איש במה שעינו לא ראה    ושכח ויהי בבקר והנה היא לאה    ואיך תתיאש מחסד האלהים השנואה    ותשכח וירא אדני כי שנואה לאה.        ואען ואמר:        בעלי התלאות בראותם בני אדם ובהתחברם    אליהם    יתנחמו אז מצרתם ועצבם וישכחו בם תלאותיהם    להיות כח זכרונם מתעסק בדברים ישכיחום עצביהם    ובהתיחדם יתחזק כח זכרונם ויזכרו צרותם    ותהיינה סבת אנחותיהם        ויאמר השר:        איך יתגאה איש בשערו וישכח שער אבשלום    ויפעתו    ואיך יבטח באחריתו וישכח אחרית אבשלום ומותו    ואיך יבטח בכבוד קרובותיו וישכח קורות    תמר אחותו    ומי יחקק בסלע משכן לו וישכח קורות    אבשלום וקבורתו.        ואען ואמר:        כמה נשף חשקם הושם להם לחרדה    וכמה קוו לנוח והגיעתם הפרידה    וכמה יחלו להתענג וצירים אחזום כצירי יולדה    וכמה קוו לישועה ותקותם אבדה.        ויאמר השר:        מה נאוה המחילה בהיות היכלת על הנקמה    ומה נאוה הקדשה בימי הבחרות והעצמה    ומה נעלתה מדת הענוה עם המעלה הרמה    ומה נפלאת הנדיבות ובעלה לא יוסיף עצב עמה.        ואען ואמר:        מה נעלו החכמות האמתיות ומה נאוו לומדיהם    ומה נעמה חברת החכמים ולפניהם תלמידיהם    כמה בינם ובין הכסילים אשר האתונות    רועות על ידיהם    אין לבקש אות מאנשי הסכלות כי הם הם עדיהם.        ויהי כשמע השרים המליצות הנוראות    היו בעיניהם דברי נבואות    ויאמרו היום ראינו בכם פלאי פלאות    ברוכים אתם לאדני צבאות    בכם ימצא איש כל מאוייו    הפורש מכם כפורש מחייו    ויהי בתוך השרים איש שכל בן-חכמים    צעיר לימים    מזרע המלוכה ומן הפרתמים    ויאמר אלי אמר-נא בחסדך המליצות אשר תאמרום    האם על ספר תחברום    ואען ואמר חייך כלם על ספר יהיו נכתבים    למען יעמדו ימים רבים    כשמע האיש נכספה וגם כלתה נפשו להיות שמו נזכר על ספר    נותן אמרי שפר    ויבקש ממני לחבר עליו שיר מפאר    בידעו כי את אשר אברך מברך ואשר אאר יואר    ולכתוב השיר ההוא בספרי לזכרון    למען ידעו אותו דור אחרון    ואמרה אליו הגידה נא שמך ושם אשת חיקך    ואני אוציא לאור צדקה וצדקך    ויאמר אלי האיש שמי יחיאל בן כבוד רבי משה ולמשמעתך סר אהי    ושם אשת חיקי צדקה        וכשמה כן-היא    ואקום ואחבר לו שיר נפלא    לא יערכנו זהב וזכוכית ובכתם טהור לא יסלא    וישמח האיש בראותו אותו    וישלח אלי את ברכתו    אחרי כן שב כל העם איש לביתו    ואלה דברי השיר אשר עליו חיברתי    וכפי היכלת האנושי עליו דיברתי        שמעתי השכל שאל    מי לחכמות יהיה גאל    את מי אשלח מי ילך לי    ולמי כל חמדת ישראל    מי זה יתעל מי יקם על    בשיר תחת עמנואל    מי זה לחשף כל סוד חתום    יחיה חכם מדנאל    מי ילכד את קרית ספר    יקום לי תחת עתניאל    ואען מצאת יתד    לתלות בו המעלות האל    כי ילד ילד לנו בן    נתן לנו בו נגאל    תהיה המשרה על שכמו    לו יקום משה ושמואל    לו ראית יפעת הודו    ראית אלוף מגדיאל    תשכח הוד יוסף הצדיק    ונשיאות רבן גמליאל    תשכח הוד ראשי האבות    יפעת עמרי בן מיכאל    תשכח הוד מחלקת השר    עירא בן עקש ועשהאל    הוד השר שמהות היזרח    הוד ישבעם בן זבדיאל    לו היה בימי דריוש    לא מצא חן בן שלתיאל    לו שמעת קולו בשיר    שמעת הימן בן יואל    תשכח שירי אסף הראש    שיר מתתיהו ויעיאל    לו תראה ביתו ראית    הר הבית עם ההראל    לו תראה גשם נדבותיו    תשכח מתנה נחליאל    ובכל חכמה לו יד ושם    ובכל בינה כחו לאל    אם בו לא תמצא החכמה    לא תמצאנה בבצלאל    הוא לא ילחם לחם רשע    ובפת-בגו לא יתגאל    הוא ידבק בקדשי עליון    אף לשבת אתם יואל    לו ראית הוד רעיתו    תשכח הוד השר מיכאל    תשכח מטרד בת מי זהב    תשכח נעמה ומהיטבאל        תשכח יפעת תמר תשכח    הוד בת שוע בת עמיאל    תשכח יפי שרה תשכח    רבקה ילדה לבתואל    לו ראה אותה אלעזר    לא חשק בבנות פוטיאל    לו ראה אותה עשו לא    לקח מחלת בת ישמעאל    לו היתה מרב כדמותה    לא נתנה אל עדריאל    לו ראית את חכמתה    ראית חכמת רזיאל    לו שמעת מפיה שיר    אז שמעת קול גבריאל    צדק תרדף כשמה כן-היא    הצנע תלך עם האל    כל יעלות חן בלתה אין בם    טוב רק לשלח לעזאזל    אם תחפץ לדעת אל מי    זאת המעלה היא ליחיאל    הוא ישא הוד אין לשאל עוד    מי לחכמות יהיה גאל.             
5028,זאב ז'בוטינסקי,109,1,3,4,1,0,0,זאב ז'בוטינסקי,"   	 	 	     ציון: אני בונה ממלכת זרע עבר,  ביתר לישראל השר והרוזן,  אשר ידו תמלך מהנה ומעבר  ללהב הירדן.  חד-נס: לבן-תכל ואין שני, לא תעל  אדמת שעטנז על זיו הרעיון, –  הצהר היחיד לברית פועל ובעל –  אחים בוני ציון.  עברית: לשון חיי, בגיל, יגון וזעם,  שפת עמל, הרהור, מזמור – ושפת בני:  שלשלת-פז נצחית בין שיר תל-חי ורעם  הפלא של סיני.  גיוס: ביום שרות אני כמוט-נחשת,  כגוש-ברזל בידי נפח ושמו – ציון:  חרשני כרצונך – מגל, גלגל-חרשת  או חרב ופגיון.  מגן1:  לברית-עמים אגש אדיר, כגשת  ארי אל אריות – אחי, לא מנצחי:  אני חיל ביתר, חיל למוד-הקשת,  נוטר על סף תל-חי.  הדר: מדם גדעון נזרעתי, לכמוני  הדר ניני מלכות בלב, בגו, בכל:  יהיר בפני שרים, ענו עמת בן-עני,  גובר – כדי למחול.  ציות: לגיל בדרור – כונן עליך גדר!  חפשי, את חק ביתר המלכתי על עצמי,  כי צו ביתר הוא הד לצו לבי – לנדר  השר בתהום דמי.         המלה מחוקה במקור המודפס[הערת פרויקט בן–יהודה]  ↩           "
6936,פניה ברגשטיין,426,0,4,4,1,0,0,פניה ברגשטיין,"   	 	 	         כוכבים כמו עינים  מסתכלים מן השמים:  למה זה אתה עוד ער?  שכב נא, שכב לישן מהר!      שכב־נא, שכב, אחת ושתים!  כוכבים מן השמים  כבר מזמן אמרו לך:  ליל־מנוחה, ליל־מנוחה!          "
1667,יהודה הלוי,26,1,1,1,1,0,1,יהודה הלוי,   	 	 	     מתי להר המור תקרא דרור    קן ימצאה צפור שם ודרור  יונים אשר גלו מר יהמו    מלעשות אבל לא נחמו    קולם כקול יענה לא ידמו    לראות מגוריהם כי שממו    קרעו לבושיהם גם פרמו  מה תערץ דלים כל דור ודור    שוב נא והסך בעדם גדור  הילל וכוכבים התאבלו    על מקדשי עליון כי חללו    ובילדי ציון יתעללו    צרים ופיך אל לא שאלו  לו יהיה עבדך אכל שעור    ויאכל חטים עבדי פעור  ואדעה כי את אל נאמן    אכן עונותי גם הזמן    צוה לצר לרדף לי וימן    שור כי פני עמו זכרו כמן  בימי אבותיהם הן משחור    חשכו וגם שתו כוס ממרור  דודי אשר עזב את יעלת    חן ויהי זכר בן מחלת    כל יום אני אבכה ממחלת    לבב והוא ישיר שיר מחלת    שור את בניך אם אזלת  יד בין והן יצרם סמוך בבור    לבם והשלכת אתם בבור  הה כי אכלתני יד אויבים    כל יום גזרות עלי חשבים    שור אל בני ציון הכאבים    בכו ומי דמע הם שאבים    וזכור ברית אבות האהבים  אכן בצריך קלל ואור    כן יעשה נתן שמש לאור.         
5426,דוד פוגל,206,1,3,4,1,0,0,דוד פוגל,"   	 	 	     מישורי השלג הרחבים,  אשר רובצים צנועים ואלמים  מבעוד לילה —  עתה שמש בקר  מתפלשה רחבה וכתמה  באבקם הרך.      בחפזה  כבר ירוץ המסע  מן הלילה.  בבטנו הן נשא אנכי,  הרחוק,  אליכם, השקטים.      אצא ואצעד הראשון,  לאטי ביום ובלילה  ורגלי תצלל באין שמע  במעמקיכם.     וינה, 12.2.1921       "
3517,אברהם אבן עזרא,46,1,1,1,1,0,0,אברהם אבן עזרא,"   	 	 	     גלגל ומזלות במעמדם  /  נטו במהלכם למולדתי;    לו יהיו נרות סחורתי – /  לא-יחשך שמש עדי מותי!    איגע להצליח ולא-אוכל,  /  כי עותוני כוכבי שמי;    לו אהיה סחר בתכריכין–  / לא יגועון אישים בכל ימי!          "
13,יהודה ליב גורדון,2,1,3,3,1,0,0,יהודה ליב גורדון,"   	 	 	     במישור הלז כי אצא לשוח    ירחב לבי, יערה עלי רוח    וקרבי כלם יערו יכנו;    ובסתר כליותי רעיון יולד    ושעפי יאבירו לקצות החלד    ובגאון יוצר כל יצהלו ירנו.  יוצר כל באמר בתעופת עין,    בורא תבל מהבל, כל מאין,    הוא שכן שמש זאת פה ברקיע,    הוא אמר ויזל זה פלג מים    ונאות השדה הלביש רקמתים,    הוא הר חמד זה על עמדו הטביע.  הוא גם בי הרוח נפח נפח    ובלבי שם דעת ובמתני כח,    בלשוני מלה ובחכי טוב טעם    לשוח פה בשדה למצוא נחת    ביקר שחק מעל, ארץ מתחת,    לדעת כי אחד עשה כלהם.  הוא ישב רוחו יבל זה הפרח,    נהר זה יקפא כי יתעלם-קרח,    הר זה יתגלע, תתקדר השמש;    הוא יאסף רוחו גם אני אבלה,    יתפרדו עצמותי, אשוב לשאולה,    אז חרבות מחי יאכל עש ורמש.  הוא יצהיל פניו אז ישוב כל הדר,    אז יצא אביב כחתן מחדר    ואדמה כלתו יעטף-שית זהר;    להקות צפרים ישובו וישוררו,    הרים וגבעות ירקדון ויכרכרו,    על כל-כבוד חפה שמים לטהר!  גם עלי לא תאטר בור תחתית פיה    כי תשוב נשמתי אל בית אביה    לגור כנעוריה בין כוכבי לילה;    תבל עם תבליתה תשכח שכח,    על שדי תתענג, תשמח שמח,    תדע דעת עליון מטה ומעלה.          "
460,חיים נחמן ביאליק,6,1,3,4,1,0,0,חיים נחמן ביאליק,"   	 	 	    לא ידע איש מי היא /      לא ידע איש מי היא,    מאין ולאין –    ויהי אך נגלתה –    ותצת כל-עין.        מארץ נכריה,    ממדינה רחוקה    היא באה כצפור    עם גילה וצחוקה.       עליזה ופזיזה    ומאירה ושמחה –    וכל-העירה    נתבשמה מריחה.       וכל-המחבאים    בחרשה הירקה    נתמלאו ששונה,    צליל קולה וצחוקה.       ובאותו היום    או באותו הלילה –    וכל-הבחורים    כפרת שרוך נעלה.       ובאותו היום    או באותו הלילה –    התחילו הקטטות    בין אשה ובעלה.       וחרש התלחשו    הסורגות פזמקן,    וזקנים מציצים,    מתגרדים בזקן.      ואבות ואמות    לא-ישנו בלילות,    כי תעו חתניהם    בסמטות אפלות.       וביום בהיר אחד –    והיא נעלמה –    לא-ידע איש אנה,    לא-הבין איש למה?       היא פרחה כפרח    הזמיר מיער –    ואיש טרם פלל,    ואיש טרם שער.       וידם הצחוק,    ותתעגם החרשה,    אין נכנס בעביה,    אין פקדה, אין דרשה.        ויבא יום סגריר,    ושני, ושלישי,    ותכבה כל-עין,    ויהי עצב חרישי.        לערב שב בחור    בזמנו הביתה,    וכלה עלובה    לחתנה נתפיסה.        ואברכים יושבים    עם נשיהם ומפהקים,    וכלן מחמדים    וכלן ממתקים.        ותשבת צהלה    מסמטות אפלות,    ואבות ואמות    ישנים בלילות.       בבתים אין פרץ,    ברחובות אין המון,    ושלום ושלוה    בעיר – ושממון.        "
3475,אברהם אבן עזרא,46,1,1,1,1,0,0,אברהם אבן עזרא,"   	 	 	     אשכים לבית השר – אמרים: כבר רכב!  אבא לעת ערב –      אמרים: כבר שכב!  או יעלה מרכב,    או יעלה משכב –  אויה לאיש עני,    נולד בלי כוכב!        "
6388,שמעון גינצבורג,344,1,3,4,1,0,0,שמעון גינצבורג,"   	 	 	       אילוסית־תכלת היתה זאת    בהרים – מסגרת־החזון.    מחרישים העפלנו אל פסגת־ההר,    בדפק הלבב בחפזון,    שם צור, כעין ספסל, באזוב השב –    ונשב בלאט, מאשרים.    אילוסית־תכלת היתה זאת    אגדת־צהרים בהרים.    כחפה אשרים גוננונו מעל,    עינות דם פטפטו שירה.    את כליל של דגניות לראשך ענדת,    ותהיי ככלה מאירה.    לצור אז גחנת, ותחרתי בטור    את שמי ואת שמך באין דברים.    אילוסית־תכלת היתה זאת    חלום אשר צעיר בהרים.    רחוקים ההרים. אני בשבי־כרך.    אי ערבות־שמים הכחלות?    יום־סגריר לא יחדל: בינינו כיום    סגרירים אין־סופיים – גבולות.    רחוקה את כה – ואליך עבר    אין גשר: אני ואת זרים.    אילוסית־תכלת היתה זאת    חזון מקסם־זהב בהרים.   אבגוסט, 1925.       "
400,חיים נחמן ביאליק,6,1,3,4,1,0,0,חיים נחמן ביאליק,"   	 	 	    לזכר הקונגרס בבזיליאה   איד עמכם קבצכם מפנות הגלה,    נאקתו המרה את-כלכם הקימה –    והנה נהיתה המראה הגדולה,    ותפרץ ממקורה הנאמן הדמעה    הגדולה, הנעימה, הבהירה, החמה,    אליה נתפלל זה-כמה.        אין זאת כי אם-באו עד-נפש המים,    ובבבת העין הרעה נגעה,    כי קרעה הזעקה את-לב השמים,    ושאול בעדנו לרחמים קראה.    ולבב מי לא-עלץ ברעדה לקראתכם,    לא ברך מרחוק עדתכם?        מכנפות הארץ לא-זמירות הבאתם –    כי קינות נושנות החדשות לבקרים,    ולעיני השמש את-עמכם הראיתם    מגולל בדמיו כמים מגרים;    ובעמדם נד אחד וברדתם יחד –    בשר מי אז לא-יסמר מפחד?        תרדנה נא יחדו גם-דמעות עמנו,    תבאנה נאד אחד מתפוצות הגלה.    אם-פדות אין עמנו – עוד חי גאלנו,    וקמה ובאה השעה הגדולה.    ואחרון על-עפר את-קולכם יעלה    הראשון ליסד המעלה.        ובדברי ימינו המלאים אנחות    תאצר כפנינה דמעתכם הקדושה.    מציבי הדלתות ובני הטפחות    יכירו מי-ירה האבן הראשה –    אך גם-במחשכים כשמש בל-ידעך    זכרונכם בעמכם הנדח.       תשרי, תרנ""ח, סוסנוביצא.       "
72,יהודה ליב גורדון,2,1,3,3,1,0,0,יהודה ליב גורדון,"   	 	 	    הנער והזקן /      נער משלח שחק על חוף השלח    ויכשל בעץ ויפל אל המים;    וימן אלהים ערבה לו לנער    וימשך אותה אליו בכח    ויתפש בה ויעמד בחיים.    עדנו מחזיק בערבה תלוי על בלי מה    ויעבר זקן מזקני השער,    ויקרא אליו הטובע בדמעה:    „הושיעני כי באו מים עד נפש! ”    ויפן וירא ממעל לזרם    נער בכה בסבך-עץ יתפש    ויאמר להצילו; אך טרם    ימשהו מלא פיו תוכחת,    ויעמד על חוף הנהר ויאמר:    „הוי פרחח אוילי! בן חסר טעם;    כעס אל אביו וליולדתו ממר!    מה עשית לו לא באתי הפעם,    מי הציל חיתך מרדת שחת?    הן אז מבלי מציל אבד אבדת!    דע אפוא כי עשה הסכלת,    כי לרחץ על היאר ירדת    ופי הוריך לא שאלת,    מה אמלל אביך, הורתך מה אמלה!    מלדת בן מביש טוב היות שכלה! ”    כן הרבה להג – והילד במים    שוכב ומפרפר בין מות וחיים.        מתקני עולם, אל לשון תגברו,    הצילו בתחלה, אחר דברו!        "
2891,שלמה אבן גבירול,40,1,1,1,1,0,0,שלמה אבן גבירול,   	 	 	    ולה בית טריף [ולו בית רב חן]     קראוני אכל רמון עניתים / זאב יאכל בשרי אם־אכלו  ולא לכבוד פרי העץ אבל כי / לבית רמון אשר תחת מעילו.        
6605,חיים לנסקי,385,1,4,4,1,0,0,חיים לנסקי,"   	 	 	       הסהר עומד בטבורו של עולם    וזהר לו אין לשער.    בגן כל העיר, מקטנם ועד גדולם    (שבת קדש, אפשר לתאר!)    כל עלם בתולה לצדו. רק אני –    מתיחד בפנות חבויות.    לאור הלבנה מוריק להב סכיני:    – מחר, מחר שתי לויות!    הנה היא, הנה הוא, צבאי בסגין;    הם עוברים בשלום על ידי.    ואני עוד נצב מזין בסכין –    ממש כגזלן יהודי.        "
2824,שלמה אבן גבירול,40,1,1,1,1,0,0,שלמה אבן גבירול,"   	 	 	    1   היש כזאת בצמח האדמה –  סגור מחוץ וכסף מפנימה?  ראינוה ולבנתה, כאלו  בעינינו יעטנוה כלמה –  כעלמה שהדפוה אנשים  ונהפכה לרב בשתה אדמה.         תרגום הכתובת הערבית הרשומה עליו בדיואן “ויתאר תפוח”  ↩           "
5228,דוד פוגל,206,1,3,4,1,0,0,דוד פוגל,"   	 	 	     נפשי רוה זהב השקיעה,  סולדה חרש.      שושני עברי אט מחוירות.      אנה הולכות רגלי,  עת לבי יחם?      זרה רואה נפשי  אל מנעמיך.      כנף בדידות כהה  רועדת על פני.        "
433,חיים נחמן ביאליק,6,1,3,4,1,0,0,חיים נחמן ביאליק,"   	 	 	    #/    פלוני יש-לו אוצרות קרח,    עשר מכות לאלמוני,    לשכנתנו דבורה אין    כי אם-אהל תבנית קן,    ובקן שש יונים.        אחת שחרה, אחת שחמה,    אחת – יש בלחיה גומא,    אחת ואחת – דם ואש!    מי לא-יאהב כל-השש –    גלם הוא או סומא.        פלוני יש-לו יין קונדיטון,    ולאלמוני קלפת בצל,    אך אם-תתאו כוס של י""ש    עם צפיחיות בדבש –    לך אל-דבורה, עצל!        ביתה קטן, צח ונקי,    תזרח צלחית, נוצץ מחם,    מפה זכה, שמלות שש,    רקיקי דבש עם עיני אש –    יחד יתנו ריחם.        אלף נשים יש לשלמה,    לי העלוב “קלפה” אחת –    אל-נא יחשב אל לי חטא,    לילה אל בית דבורה אט    ואשבע מלא כף-נחת.        אך יראוני ידבקוני    יונים שש בתרועת שמחה:    זו על-כתף, זו על-גב,    יד ורגל ערב רב –    והאם כף תמחא.        "
6977,אברהם בן־יצחק,435,1,3,4,1,0,1,אברהם בן־יצחק,   	 	 	     שים שלום על עיני  ועטרת כוכבים על ראש חלומותי…        
1598,יהודה הלוי,26,1,1,1,1,0,1,יהודה הלוי,"   	 	 	     יפה נוף משוש תבל קריה למלך רב.    לך נכספה נפשי מפאתי מערב!    המון רחמי נכמר כי אזכרה קדם,    כבודך אשר גלה ונוך אשר חרב.    ומי יתנני על כנפי נשרים, עד    ארוה בדמעתי עפרך ויתערב!    דרשתיך, ואם מלכך אין בך ואם במקום    צרי גלעדך – נחש שרף וגם עקרב.    הלא את-אבניך אחונן ואשקם    וטעם רגביך לפי מדבש יערב!          "
5,יהודה ליב גורדון,2,1,3,3,1,0,0,יהודה ליב גורדון,"   	 	 	    (במקום הקדמה)   עורה הנבל וכנור אעירה שחר. (תהלים ק""ח, ג).        בנעורי הסכנתי לקום משנתי  בבקר בבקר כעלות השחר;  אז תקום עמי בת-שירי תמתי  לבשת עדנים שלמת בד צחר,  תתרפק עלי, נתרעעה נשירה,  נהגה כיונים, הכנור נעירה.  ובטרם יקום היקום שחר לטרף  מנסר גלגל חמה ברקיע  ארעיש מיתרי נבלי, ארעיש לא ארף,  וזמיר עריצים במרום אשמיע;  קולות אלהים יתמלטו, יעלו רומה,  וכרובים ינשאו וחלמות אחלמה.  אז שרתי תענוגים, אהבה וידידת,  בשרתי יום רצון, נחת וחפש;  שרתי נחמים, תוחלת ועתידת,  ובת-שירי שרה בכל אות נפש;  ונטיפות החרוזים על צורוניה  נאוו ללחייה ופני נעוריה.  עוד עלה השחר, עוד נבלי ערכתי  להרנין מוצאי בקר ולשורר –  ולאיש אחר פתאם הנה נהפכתי,  לא אוכל עוד לשיר, רק אבל לעורר!  חלמות רעים בלילה בעתוני,  עין לעין את עמי הראוני.  הראוני את עמי בעצם שפלותו  ופצעיו הרבים עד לבלי חקר;  הראוני הרשעה ומקור דלותו –  מאשריו המתעים ומורי השקר;  ויצא לבי ותשפך מררתי,  ויהי לאבל כנורי ולקינה שירתי.  מני אז לא אשיר שמחה ונחת,  לא אקו לאור, לא אוחיל לחפש;  אשיר יום מר, אשור עבדות נצחת,  אחלם דראון עולם, עבטיט ורפש,  ונטיפות חרוזי על צואר שירתי  הם על אבדן עמי נטפי דמעתי.  מני אז בת-שירי שחורה כעורב,  אלה פיה מלא ולשונה קינות,  מנהמת כבת-קול מחרבות הר חרב  על הרעים הרעים, על עם לא-בינות.  ותספר לאדני, לדור. מעשים בכל יום  נוגעים עד הנפש. נוקבים עד התהום.  עוד יעלה השחר לעיר הארץ  ולפרש מטותיו יפרץ רב-פרץ,  ולזמר משכיל יקרא לי ויעירני. –  הנח לי! לא משורר כי מקונן הנני;  לא אוסיף עוד זמר, לא עוד אשירה,  רק חמס אזעק, רק אבל ארימה.  אם באלה חפצת – הנני, הנני!  חפצך חפצי וברצון אשלימנו,  על הרי ישראל בכנפיך שאני,  ובשופר גדול, כל שטן לא יסתמנו,  מחמלתי על עמי ומרחמי אותם,  אגיד לרעיו פשעם ולמוריו חטאתם.  ממקצעות התורה, מפנות העם,  כל מוסר הבלים אבר, ארימה,  כל ראש פתנים אכזר באשר הוא שם,  ולנגד השמש על נס אשימה;  יביטו הנשוכים – אולי ירפא למו,  אם עוד יש רפאות. אם עוד חיים במו.          "
6267,יהודה קרני,332,1,3,4,1,0,1,יהודה קרני,"   	 	 	     במה אשרת – לי אחת, אדני,  ואם אזמר  בקהל עם רנוני,  ואם ביחידות מגמרי יתגמר.    אם אעשה מבפנים, או בקרן חצר  אחבק מטאטא –  כך או כך ואבטח, כי בחג העצר  אתחטא, אחטא.    ואמת שמקומי בין שרים ונוגנים –  הן אשא גם הדלי, אאגד האזוב;  אני לא טרחן; וביתך, מלא רוגנים,  לא אני אעזוב.        "
2311,שמואל הנגיד,32,1,1,1,1,0,0,שמואל הנגיד,"   	 	 	    ויפשטו אויבינו מראשי הברבר בפאת המערב, לגבר ולנצח עלינו, וילכו לקראת אשביליה הם ונכבדי חילם, אולי יקראו לקראתם שלוחי מלכי הגויים אשר סביבותינו, המבקשים להשלים עמנו. והיתה כונתם להלחם עמנו בעת המלחמה וזמן הקרב, וזה בכסלו שנת תתי""ד [4814; נובמבר-דצמבר 1053]. ואמר, יוקירהו אל בזה:       לעתותי אלהים יזכרני,    ולרגעי בחסדו יפקדני,    וכל היום, עלי פלא יחדש,    להודות לו בקהל יתנני,    ולא אמר: השכח רחמיו אל    ועל פשעי לעולם ישטמני    ולא יעור להושיע לנפשי    ולא יגער באויב ישטנני    ואגיע לבור שאון ותחתית    שאול – ובכן עלי הר יעלני!    ואולם צוררי הולכים ושבים    ולא תסור מריבתי ודיני,    וישמיעו מהומתם ויפנו,    כאלו אין אשר יראה בעיני,    ובתקופה, לעת צאת המלכים,    למדחפות ושואה בקשוני,    ובקציר, מאת ימים ועשרים,    ברגז וחרדה לבשוני,    ומפנים וצדים נלחמו בי,    וערפי אחזו וישטמוני,    ושבו אל גבולותם בשלום,    ויעף אל גבולי שלחוני.    ועתה נועדו לחם לעורר    וחדש עוד קרב בינם וביני,    כאלו גואלי ישן, ואין על    שחקים צור בעזו ישמרני    כאלו על שמאלי אין אלפים,    ואין לאל רבבה על ימיני,    ויש יתרון, עלי דורש אלהים,    לדורש אוב ושואל ידעוני!    הלא תקום לסכל את עצתם,    הלא תביט בצרות ידבקוני,    ואיה מעשיך הקדומים    למשטינים, ביום איד קדמוני?    והנם הולכים לטמן רשתות,    ויאמרו כי ברשתם ילכדוני.    שלח אותם בדרך רע, וצודד    במהמורות מלכים יהדפוני,    וישיחו במפלתם אנשים,    כמו שחו ברעות ירדפוני,    והשקני בערב כוס ישועות,    ולבקר באורך שבעני,    ולוית חסדך תקשר לראשי,    ובדבר פלאך תתיר לשוני!          "
4297,אלתר לוין,50,1,3,4,1,0,1,אלתר לוין,"   	 	 	    דבר שלח אדני /      עליכם, עליכם המשאת! אתם הדרכים מקדשי,    אתם אטומי הקול, העורים לצבע ומראות,    הנוטעים דרדרים בהיכל ותולים עליהם לבבכם;    אשר נשיתם שמים ואדמה ורוח ומרחב,    ינקתם שדים שוקקות, לכחתם אבק זלעפות,    רדפתם נבובי הצללים גם שמתם הדרי לזועה    ותלכו אחרי הבדים ותאמרו ככה צויתי…    עבדוני! וצאו מן השפל, השתחוו לאלהי הארץ    אלהים הרעננים וגדולים מתהלכי מרחבי נחלתי,    העוטפים רוח האדם ומצמיחים הכנף לנשמה!    עבדוני! וצאו נא השדה למען יתקומם הרוח    להחיות המלה הרקה, להרטיב צחיח הלשון,    לרפאות החבורה הנמקה תחת אפודכם ארגמן!    אני אל שדי! התפללו ותנו לי ארשת    כי הדי אלמות הולידו דברותי וקולי האדיר    מתפשטים מכפת הלבנון והולכים עד סיני ההר!…    כי הנה מערומי לבבכם אעביר כקש בדיש,    כחסידות המזנבות בארבה ככה אבער אנכי,    ככה אבער הרקב השוכן בקרב אשפתות,    אבער אחרי הזוחל מעולם לא נגע בשרביט.    אחרי כל עבד ודכא צולע ומתרקם בחשך!    הלאה המגור, הלטאה! היו לי כנשר ערבות,    היו לי כארי ביער, כגבור מתגלה לשמש!    כי קולי מתהלך! קול אלהיכם המדבר    מפרעות הסלעים בישימון, מאשדות הנחלים בגליל,    מקריות ההרים ביהודה, מנפות הברוכות בשמרון!    אנכי, אנכי הוא הבורא סנפירי הבדלח,    מטיף אגלים לאור וחורז מרגליות לטל,    נותן הזהב וכסף לשולי ערפלים מתלבנים    וזרים יומם ולילה לפאתי מזרח וים;    אנכי, אנכי האל מצמיח הרנה בכרמים,    ששון עליזים בגרן והדי החליל באחו,    נותן שירתי בשדה, יוצר תהלותי בהרים,    סודי רקמתי בלילה ורחשי על שפתי הבקר!    אנכי שמתי חרוני בזעף הסער ורעמיו,    בחזיז החשמל לשחקים, בקצף עריפי התולע,    בשרב חרבונים נגליתי, ברטט הצמחים בשקיעה,    בתרועת שבטים מתנקשים, בשאגת דורות נגאלים!    צאו נא ורדפו הציד! צאו אחרי מראות השגיא    והם על מים רבים, בתוך כל שלולית ופלג    על כל זרוע ונטע, בכנפי הרוח וענן,    בקו עקלתון להרים, ברשת האורות לשפלה;    והם בחרות הככר, בסוד תעלומי זרזיפים,    בפיות צפרים בקן, בלולי אפרוחים ממללים!..    כי יש יום לאדני, יש יום לכם ולארץ    אשר לא יעתם הלב, יסגר הרים לעינים,    יכסה התנוך לאזן – ותמהים וחוזים תעמדו,    האיש בזוית זו, הנביא בזוית אחרת,    לכל צבע ומראה וניב והגה ורשרוש וקול,    לכל גלוי ושפך ותמונה, נברשת ותמור החזון    אשר יתגלו ברעדה על כל ההרים הרמים –    והם הליכות אלהים, האלהים המתהלכים בארץ!        "
1536,יהודה הלוי,26,1,1,1,1,0,1,יהודה הלוי,"   	 	 	     מאז מעון האהבה היית –    חנו אהבי באשר חנית.    תוכחות מריבי ערבו לי על שמך,    עזבם – יענו את‑אשר ענית.    למדו חרונך אויבי – ואהבם    כי רדפו חלל אשר הכית.    מיום בזיתני בזיתיני אני,    כי לא אכבד את‑אשר בזית –    עד יעבר‑זעם ותשלח עוד פדות    אל‑נחלתך זאת אשר פדית.         "
1771,יהודה הלוי,26,1,1,1,1,0,1,יהודה הלוי,   	 	 	     מלונת הדסים וערש בשמים    לתאמי צביה במזל תאומים    לנצר נדיבים וחטר נציבים    לכל לב אהובים בכל פה נעימים    חתלת רקמות וגביש וראמות    ומבחר עלמות למבחר עלמים    וגם הנזמים עליהם קסמים    לבלתי היותם לבלתו שלמים.         
2994,שלמה אבן גבירול,40,1,1,1,1,0,0,שלמה אבן גבירול,   	 	 	    ואן אפכ͘ר קולה ואג͘זל אלמעני [ומן המשובחים שבדבריו והנמלצים שבעניינים]     עזבתני ועלתה לשחקים / אשר יפו בצוארה ענקים  אשר תמר ותמשך הלבבות / ואם היו שפתיה מתוקים  חרבות מנדניה שלופות / רמחים להרג דלים מרוקים  תיעץ־לי בעיניה ותערג / כאילה צמאה אל אפיקים  אשר תזכיר ברית נח בקשתה / ותברק מלחייה ברקים  ועת תצמא ענניה תצוה / והמה הבדלחים מריקים  ואל תתמה לבכיה כי דמעי / מאד רבו כרבו המצוקים  ידידי אחריכם ועליכם / מצוקים הקרובים הֽרחוקים  היחיה האנוש מאין ידידיו / אשר היו למורשיו דבקים  ואם ימצא בלילותיו הנחה / אשר עינו לבל תנום מציקים  יצו האל להשיב הגזלה / בצדקתו ולגאל העשוקים  ויכין העצמות הפרוקים / ויפרק בחסדיו הֽיצוקים.        
4140,וידל בנבנשתי,47,1,1,2,1,0,0,וידל בנבנשתי,   	 	 	     לכל היה רוחי שפל רוח / ובבית שבורי לב רצף רצפה    ועבור עלי חטא כי חמת גבר / גחל וקנאת איש כמו רצפה    פן יקרך פגע כאיש בשת / קנא בבן נר על דבר רצפה          
4762,שמואל לייב גורדון,76,1,3,4,1,0,1,שמואל לייב גורדון,"   	 	 	    לא ליד הענגה… / שמואל ליב גורדון  לבני לבן-עמי     לא ליד הענגה, השקופה כזכוכית    כלה מר מקטרת;    לא לאצבעות-חבצלות, שכלן רכרוכית    מלאת חן ותפארת.        לא לרך, לפנוק, דק-על-דק של עון,    אדי הוד אורירי,    שברקם רמיה, זהר-עץ-רקבון –    לא להם זה שירי.        כי ליד החזקה, הגסה, המיבלת,    הסדוקה ופצועה ובדמה מגעלת,    שבכחות איתנים, בשרירי ברזל-עשת    מתדבקה לפטיש, נצמדה למחרשת,    שבלבות סלעי-נצח התהומה נוקבת    ומדוי יצירת יש מאין כואבת;    המחוללה מעשי בראשית נשגבים,    מפלסה נתיבות בנקיקים וחגוים,    בוקעה צור בישימון – ומים יזובו,    ומשכנות אדי-קטב כעדן ינובו.    המרוה בזעה המהולה בדמה,    דם עסיס עלומים, דם תמצית הנשמה,    הרגבים הצחיחים בטרשי-אדמה;    היוצרה באהבה ובכל חם הנעורים,    באהבה הקדושה הספוגה יסורים,    יסורי גו ונפש, ספקות, הרהורים,    יסורי היוצר עולמות ומחריבם,    ומבכה חרבנם, וכואב אבדנם,    וחוזר ויוצרם במדוי תמרורים    וחוצב מנפשו פי שבעה את זיום.       ליד זו הגסה המיבלת,    החוצבה, היוצרה, הגואלת –    לה הוד הפלאות    בבאות.       תרפ’ה       "
6144,יהודה קרני,332,1,3,4,1,0,1,יהודה קרני,"   	 	 	     פשה בכם הרקבון,  פשתה טמאה;  הנה ימים באים — וכוס עון  תשתו עדי תמה.    עם איד העם סבאתם יינות טובים,  זללתם יונים צלויות;  הנה אני אקרא על הסובאים  חג אבנים קלויות.    ביום האיד — בעם שלחתם לשון,  שלחתם חצים שנונים;  הנה אני אבוא ראשון —  להכרית לשון זנונים.        "
1507,יהודה הלוי,26,1,1,1,1,0,1,יהודה הלוי,   	 	 	     יכונן חתני מנוחיו    בגן בשמיו ומרקחיו    וברכת איתן ואזרחיו  תבואתה לראש חתן    ולקדקד נזיר אחיו  היום רבו שמחות    וגיל בארבע הרוחות    והלשונות כשפחות    ממהרות לדבר צחות    וידים עלי לוחות    חקקות שיר בלי למחות  והלבות והטחות    מאמינים בשבחיו  ומה נעים נפל חבלים    לבן נשיאים בבת אצילים    ומה טבו אהלים    נטיו כנחלים    וערוגות האהלים    קטרת מר לאף מעלים    ותימרות אבקת רכלים    יעידון בו כרכילים  וההדר ואין מעלים    בפניהם מזרחיו.  דרך עז כי לך יאות    וגאה כי לך לגאות    ויעלתך בנשיאות    היא בצבאותיהן אות    ומבין אלפים ומאות    נדיבות בך נקראות    ולשונות נבאות    בשמך חן חן תשואות  לפגעי הזמן קראות    אל-תגעו במשיחיו  היועץ בלתך נדיבות    והם לך נחלת אבות    ולמשרה מרכבות    רצות בכם ושבות    ומרחוק ללבבות    תמונותיכם קרבות    ואיש ישיר אהבות    בשמכם ימצא רחבות  וישיר שירות ערבות    כנפת בין מלקוחיו.          
6726,חיים לנסקי,385,1,4,4,1,0,0,חיים לנסקי,"   	 	 	       מרשרשים שרכים ברוח שחרית…    שמעתי הם סחים לרוח שחרית:    ""ניני ענקי אילן, גאון יערות קדומים,    שפלנו מסבכים, הה רוח שחרית!""   סיביר 7.7.1935       "
4668,טוביה בן משה כץ,64,1,2,2,1,0,1,טוביה בן משה כץ,   	 	 	     אותך מורי האמרתי    בלב ונפש אהבתיך    בך מאלף בחרתי    ובלבבי צפנתיך        בו שאנן תשכן סלה    אך באהבתי בוטח    עדי אבא אהלה    לרפאים אספח        אסק אל אלהי אבי    אל שדי אמיץ כח    הלא אז חלף לבבי    בנפשי תמצא מנוח        כי חכמה מבורך    הן שאבתי כמו מים    לכן לא אשכחך    גם כי אסק שמים.             
4467,שלום שבזי,54,1,2,2,1,0,0,שלום שבזי,"   	 	 	    החתימה: ילוד יוסף שבזי     יום מתן תורה ראשית שמחתי    בחג השבועות נתבוסס דתי    דודי צח ואדום סגלת רעיתי    יום מסיני בא לעורר אהבתי:    להר סיני סבב קהלי וזקני    ודבר עם משה וקול ראו עיני    וקבלנו תורה ומצות מסיני    וקול דודי דופק עזי וזמרתי:    ונאדא פי קולה למוסי פי אלתכלים    וקאל: קדס אליום וגד קומי תעלים    חואלי טור סיני יקימו פי תחלים    פאלקנהם דׄאלך בסר פי אתׄבאתי:    דבר ביום שלישי למשה בפניהם    והר סיני עשן ואש סביב להם    וקולות וברקים ראו עיניהם    ומשם נתישר זהר נשמתי:    יום נאדא רבי למוסי באלתוראת    אנארת אלאחרף באלואח מחגׄוראת    מכׄאציץ לאלאסבאט בתחקיק מנצׄוראת    וקד אגׄמע פיהא גׄמיע אלאשיאתי:    ומה נעים יום זה יום מתן תורה    ורעיתי בהר למול דודה שורה    ועל זקני עמי יקר מלך נורא    ומה נעים חלקי ביום זה ומנתי:    סכום כל המצות בסיני קבלנו    והן תרי""ג כלם ובהן נבחרנו    שנים עשר ספר בשמחה כתבנו    לכל שבט אחד בששון נחלתי:    פסבחאן מן אעטא לנא סר תוראתה    ופצׄל אל יעקוב משכׄץ פי דׄאתה    ומן יקרא אלעלמא צלח כל אשיאתה    ונפסה תתכׄלד בנור אלגׄנאתי:    שכינה הקיפי ביום הבכורים    עלי זרע קדש נקיים ובחורים    תפלתם תהיה כקרבן אמורים    בהיכל מלך רב אשר הוא חמדתי:    בגׄודה ואחסאנה יכׄלץ אל יעקוב    ויקבל תובתנא בעהדה אלמכתוב    בפצׄל אבראהם כׄלילה אלמחבוב    ואלא בית אלמקדס נעוד פי רנאתי:    זכור צורי דלים מחכים ישעך    ונעלה הר ציון קדוש היכלך    ונראה בן דוד משיח צדקך    וסדר קרבנות וקבול מנחתי:    ידברנא אלמולא בפצׄלה ואחסאנה    בחק תוחיד אסמה וסר עצׄמת שאנה    לאבאנא ידׄכר עהדה ואימאנה    ישמח את לבי ויסיר אנחתי:    ואחתום שירי זה בשמחה ובצהלה    ואודה את צורי ביומם ובלילה    מרומם הוא על כל ברכה ותהלה    וזכרון יחודו בלבי ושפתי:        "
2677,שמואל הנגיד,32,1,1,1,1,0,0,שמואל הנגיד,"   	 	 	     — — ∪ — — — ∪— — — // — — ∪ — — — ∪ — — —    שור כי בנות ציון1 בהשקיפן // אש הסנה תבער2 באור אפן: 3    אש לא תלבה את סביביה, // כי אם תלבה את לבב צופן4.    נחנו הרוגי אש שביב יפי — // קראו למישאל ואלצפן5!          בנות ציון ־ בנות ישראל.  ↩    אש הסנה תבער – על פי שמות ג ב: והנה הסנה 	בוער באש והסנה איננו אכל.  ↩    אפן – פניהן.  ↩    כסנה הבוער באש ואיננו אכל כן אש זו: היא שורפת את החושקים אבל אינה פוגעת בבנות, הנשארות קרות ואדישות.  ↩    למישאל ואלצפן – להוציאנו אל מחוץ למחנה כמו שמישאל ואלצפן הוציאו את נדב ואביהוא שרופי אש ה'. על פי ויקרא י ד: ויקרא משה אל מישאל ואל אלצפן…ויאמר אליהם קרבו שאו את אחיכם (נדב ואביהוא שנשרפו באש ה') מאת פני הקדש אל מחוץ למחנה.  ↩           "
1719,יהודה הלוי,26,1,1,1,1,0,1,יהודה הלוי,   	 	 	     בלבי ורעיוני ובשפתי רנני    ובקהל עם אמוני ארממך אדני    ידידי בשחרים קחו נא הישרים    עמכם דברים ושובו אל אדני    העם אשר דחום עמים ולקחום    דעו כי אל רחום וחנון אדני    ואחת שאלתי תבשר סלחתי    הנה נא הואלתי לדבר אל אדני    דחויי אנשי חדק לחזק הבדק    זבחו זבחי צדק ובטחו אל אדני    האל בחמלתך חן על בן אמתך    כי לישועתך קויתי אדני.        
4908,יוסף אבן צדיק,85,1,1,1,1,0,0,יוסף אבן צדיק,"   	 	 	     יוצר בני אדם ושיחותם / מבין ורואה מה בטוחותם,  ובעת לבבות נחפשו יחדו – / נמצא שמו חרות בלוחותם.  סורו להביט מעשיו וראו / חותם אמונתו במצחותם!  פגרי יצורים לו לבד יודו, / כי הוא מקור חיים לרוחותם.         "
1762,יהודה הלוי,26,1,1,1,1,0,1,יהודה הלוי,"   	 	 	     אבי אבי עץ הדעת, מלא רוח בחכמה בתבונה ובדעת, ראש המדברים, אביר הרעים, גביר המשכילים, ומזכה את הרבים, מוכיח למוכיחים, מורה הבוטחים והמבטיחים, יבטח בה‘, גול על ד’, דום לד‘, קוה אל ד’, השלך על ד‘, והתענג על ד’, כי יש לפעלתך שכר ולתקותך תגמול, ולבטחונך, תשלום, וללילך שחר, ולאפלך צחר, ולערבך בקר, ולעצבך חקר, ולצירך תכלית, ולצוקתך אחרית, ולמחלתך קצה, ולתאלתך קצב. עתה יקום יאמר ד‘, עתה יעיר עליך, ויהיה בכסלך, וירים דגליך, ויאר פניו אליך, ויעמד במרחב רגליך, ויקל מעליך, ושלמו ימי אבלך, כדכתיב לא יבא עוד שמשך וגו’.    חזות קשה הגד לי וגו‘. השומע ישמע והחדל יחדל וגו’. שמעתי ונאנחתי, לא שקטתי ולא נחתי, ונפשי הומיה, קודרת ובוכיה, סערת כאניה, כי החכמה יושבת שוממה, והמזימה, – כרחל נאלמה, ומלכי התורה נמהרו, ושק חגרו, ולארץ סחרו, וכח לא עצרו, למען הימים, אשר קמו כקמים, ופרשו חרמים, ולכדו תמימים, ורחקו נעימים, וקרבו זעמים, והשפילו רמים, והקדירו מרומים, וזמן שלח יד ופלח כבד, והשח – כרוב ממשח, והגיע לעבים, ויפל ארצה מן הצבא ומן הכו­כבים, ובא עד הצבי, וישב ממנו שבי, באה שמועה, וארץ התרועעה, ועין דמעה, ונפשי ירעה, וממרורים שבעה, וראש פרעה, ומדה קרעה, ומספד קבעה, להילל נפל, ומאור אפל, וגבה שפל, והמלך התאבל, כי חרב ספו, ודעך רשפו, וחשכו כוכבי נשפו, היום ההוא יקחהו אפל, וישכן עליו ערפל, ותשכן עליו עננה, ואל יחד בימי שנה. נדיבי אל תאיצו לנחמו, כי מכל עבריו, באו מגוריו, ובכל אשר יצא, מנוחה לא מצא, ואין מתום בלבבו, ואין מכאוב כמכאובו, אבלות – בגלות, ותאניה – בארץ נכריה, ויסורים חזקים, באיים רחוקים, הורד ממצבתו, ונפרד ממחברתו, ושדד מארץ מולדתו, ונמשכה תוחלתו, ונהפכה מחשבתו, ונעקשו דרכיו, ונוקשו מהלכיו, ומעשיו הפריע, ובגוים לא הרגיע.    זאת ועוד אחרת, היא החודרת, המרה והנמהרת, כי מסביביו, קמו מחריביו, ובתוך קרביו, ארבו מארביו, ומבית מבטחיו, יצאו מדיחיו, שועלים קטנים, לצלע נכונים. עוללו כרמו, ועוררו זעמו, וגרמו עצמו, ומצצו דמו, ומררו נעימו, ד' נתן וד' לקח, יהי שם ד' מברך.    אבי אבי רכב ישראל, שר וגדול בישראל, אליך עיני ישראל, לדעת מה יעשה ישראל, אם קטון אתה בעיניך, גדול אתה בעניניך, וכצור איתן מחניך, ובמרום עז משכנך, רבים אשר יסרת, ועצומים אשר הוכחת, וידים רפות חזקת, וברכים כשלות אמצת, ועתה מדוע נחשלת, ומה לך כי נבהלת, הלב אריה ימס, אם נפש כפיר תרפה, או הר תלול יפול, וצור חזק יבול, הפץ עברות אפך, והסר זעמך וקצפך, וגער בימים ויתחטאו, והריע על הרעות וידכאו, צדקתך תפיצם, וככלי יוצר תנפצם, איך תתרפה ביום צרה, ותשכים ותעריב בנפש מרה, רב לך כתר התורה, ודי לך עטרת יחס ומורא, ומחנות בעדן מוכנות, ונעימות נצח צפונות, ומעט הם אשר זכו לשני שלחנות, ועדין אין להתרעם על הימים, ולא טוב להתיאש מן הרחמים. הנה חכם אתה מדניאל, ואין כמוך בישראל, משמים החכימוך, וכל סתום לא עממוך, חקות עולם תדע, ודרכי ימים תבין, תכיר מעבדיהם, ותחקר מצפוניהם, ותבין מחכמתך, כי כוכבי השמים וכסיליהם, וגבוהים עליהם, כלם בשם נקראו, ולצביון נבראו, ברואים לעשות רצון קוניהם, ואוה ותקוה אין להם, ומאומה אין בידיהם, לפי תמם ירשיעו ויצליחו, ואל חפץ אנוש לא ישגיחו, וגלגל חוזר בשמים, מרוצץ כאבנים, מועף ביעף, נחפז ונדחף, הולך נכוחו, לעשות רצון שולחו, כי ד' אלהים שלחהו ורוחו, להוריד ולהעלות, להחסיר ולמלאות, להסתיר ולגלות, לרפאות ולחלות, להחל ולכלות, והכל בכתב מיד ד‘, למלאת את דבר ד’, ורזי הימים סתומים וחתומים, מכסים ועלומים, כקש אשר לא הותר, וכחלום אשר לא נפתר, וימי אנוש אחדים, עולים ויורדים, וכחלום נודדים, ימיו מנויים, וחייו תלויים, ומאוייו – עתים נפקדים ועתים מצויים, שוכנים ונוסעים, דחקים ונגעים, מתכנסים ומשתרעים, ימי הטובה יעברו, וימי הרעה לא יעמדו, זה נכנס וזה יוצא, זה עושה וזה מעשה, זה נושא וזה מנשא, אין להתהלל ביום מחר, ואין להתעצב לצרת מחר, כי לא נדע מה ילד יום, פליאה דעת ממנו, רחוק רחוק מי ידענו, ועמק מי ימצאנו, תתאחר האהבה עד שתחפץ ותבוא, ויתמהמה החפץ – ובוא יבוא, ותמשך התחלת ולא תכרת, בהתמוגג הנפש, יבוא הנפש, ובהתאחר התקוה, תמהר החדוה, ובאפס עצור, יהמו רחמי הצור. נואש אב המון מבן חיל, וירא והנה איל, נואש מבנו תמים אזרחי, ויגידו לו עוד יוסף חי, גלה ענו מארצו ויתיאש, וירא והנה הסנה בוער באש, גדולים מעשי ד‘, כי אל דעות ד’, כי לא יזנח לעולם ד‘. הן אלה קצות דרכיו וכהנה רבות עמו, אין צור בלעדו, ואין להתיאש מאשר בידו, כי רחמיו מרבים וחסדיו עצומים, וידו רחבה, וחמלתו קצובה, יוכיח את אהביו, ויפקד על קרביו, וידקדק עם אשר סביביו, כדכתיב וסביביו נשערה מאד, להנעים חלקם, ולהשלים חקם, ולמלאות שפקם, ולתת משאלם, ולשלם גמולם, ולהשגיא פעלם, להרבות אורם ולהיטיב אחריתם, כדכתיב והיה ראשיתך מצער וגו’.        "
133,יהודה ליב גורדון,2,1,3,3,1,0,0,יהודה ליב גורדון,"   	 	 	    לבאראן דוד גנצבורג /   לאיש הסגלה המאחד תורה וגדלה,   אחד מצנתרות הזהב אשר לראש הגלה.    הבאראן   דוד גנצבורג.        "
2422,שמואל הנגיד,32,1,1,1,1,0,0,שמואל הנגיד,   	 	 	     גברים כאוכל יש אשר כל צריכים לו    וגבר כמו מרפא למחלה ולנגע    וגבר כאזור עש אשר לא לכל צלח    וגבר כסם מות ימותת בעוד רגע.          
911,משה אבן עזרא,11,1,1,1,1,0,0,משה אבן עזרא,   	 	 	     על אף משנאינו ומקניאינו / אל על בכל עת יעלה שיאנו    הורו בחץ לשון סגור לבות אבל / הורום ידי האל להחטיאנו    חתו ובשו מחתלים דברו / לכאות נפשינו ולהניאנו    ארבם בקרבם נתנו וילכו / רכיל בלב ולב להשיאנו    5    קשות במצפנם ופימו יענה / רכות והם אנו להפליאנו    כאש אשר תשא קנה בשם / תשא עתד ריחו ותמציאנו    ותחזק רוח ואל אף תעביר / ריח נרדינו ודודאינו    מה לחציר גגות וארזי אל ואיך / אל עץ הדסים ערכו דשאנו    או מה לשעלים קטנים אחרי / גורי אריינו וללבאינו    10   איך תתמהו מהם וקדם דברו / עתק בעשינו ובנביאנו    נודה לצור הפר עצת בדים ואם / קצרו לשוננו ומבטאינו    הטה לפנינו נהר שלום בעת / בצר ואין מים להגמיאנו    ותעלה שמש עלי חוג היקר / לקפץ ידי אפל אשר יפאנו    האיש אשר ישה עמל ימים ורב- / רעם גדודיהם להצביאנו    15   תמיד ירחף על מתי השכל וגם / יפרש כנף חסדו וישאנו    ישק למלחמת זמן ישק עלי / פיהו ליראנו ולא יראנו    כי יום אשר ירצה להדפנו אזי / ירצה בצל ידו להחביאנו    שוו בעינינו תנואות הזמן / יום יאהבנו וישנאנו    מכלל ימותיו להניענו והוא / חש על שמרינו להקפיאנו    20   זה יום אשר עשה אלקים להיות / זכר לבנינו וצאצאינו    קראו מתי אהב ואל יתמהמהו / לבוא ויחד נסבאה סבאנו    סבא כמו להב בכוס מים ולו / נגה במראיו נחזה מראנו    לגן אשר נשא פרי חסד אמר / מראש תבואתו להבריאנו    אוצר ומעין הם שתי ידיו לעת / צוק רעבוננו ולצמאנו    25   ארכו ימי פרוד שלמה עד אשר / קצרו כאבינו ומחלאינו    הגוף יכלכל מחלהו אך חלי / נפש כנטל חול נשא ילאנו    אם פעמי רכבו כהיום אחרו / ישלח דבר פיהו וירפאנו    בו חדשו לנו ימי עדנה וכן / כימי בחרינו ימי דבאנו    בשמו נשבר מלתעות ימים ובו / נעז בצאתנו ויום באנו    30   נקרא פני האל בעד חייו והוא / ישמע ויעננו ביום קראנו.           
392,רחל בלובשטיין,5,0,3,4,1,0,1,רחל בלובשטיין,"   	 	 	    [מר נשי השתקן] / רחל      מר נשי השתקן – שתיקה סיג לחכמה –    ושכנתו הצנומה,    לא יחיו בשלום, ויהי מה! לא יחיו בשלום    אף לא יום!       לא יוכל מר נשי, לא יוכל שאת שפעת דבורה –    “זה נורא!”    לא תמחל השכנה שתיקתו לשתקן הגדול,    עד עולם לא תמחל!       ""הן איני חקלאי, הוא אומר, ואיני גם פיטן,    רחמנא לצלן…""    ""מה אני, היא תשיב, מה כוחי כי אטיף    לראש הסניף…""        ולא יחיו בשלום, ויהי מה! לא יחיו בשלום    אף לא יום!    מר נשי השתקן – שתיקה סיג לחכמה –    ושכנתו הצנומה.        "
3413,אברהם אבן עזרא,46,1,1,1,1,0,0,אברהם אבן עזרא,"   	 	 	    אנכי לא יהיה לך אלוהים / ר' אברהם אבן-עזרא    אנכי, לא יהיה / לך אלהים / אחרים על פני!       בין אם תבין בכל מעשה, / תעמד בסודם,    הבט כל שח ומתנשא – / מי זה ילדם?    צורות שמתי סביב כסא / בכרוב, ואדם    ודמות שור עם דמות אריה – / הם בגבוהים / לעדי נאמני.        רדפו הבל אשר עבדו / נברא כמוהם,    לבות להם – ואיך יודו / בלתי אביהם?    אל קנא הוא – ולא פחדו / ממעשיהם?    שומר מצוה וחק יחיה, / הולכים ונוגהים / אוהבי דת סיני.        "
1694,יהודה הלוי,26,1,1,1,1,0,1,יהודה הלוי,   	 	 	     ראו שלחן אשר ידמה לפלך    והנני בתוכו כלבנה    ולי הן ישלחו יד הנדיבים    למען כי אני מטוב טעונה.        
1731,יהודה הלוי,26,1,1,1,1,0,1,יהודה הלוי,   	 	 	     יחידה יחדי נא אל אמונה    והרבי שיר והיטיבי נגינה    הגות דתו יהי דתך ורשיון    בכל עת שאלי לשפך תחנה    ויקל אז קנות כל הון ויקר    בעיניך קנות חכמה ובינה    דחי גיל מפני גיל כי מתי גיל    סכלים הם ואין בהם תבונה    הלא הנה זמן קצך ואם רב    מעט מזער כמו רגע בענה    השיבתני הבינותי מהרה    ידידי כי אמת כל זאת ואמנה    קרא הואל כדל שאל פני אל    לנצח בקול תודה ורנה    טרופה אם תשימני דעה כי    לבבי ער ואם אני ישנה    נדודה ממרומות ועצרה    בצלמות ואל מות נתונה    חסין יה חיש יניחני ואהיה    צרורה תוך צרור חיים צפונה    זכוריו גאלי חי עוד יברך    וכה לחי לאל חי קול רננה    קהל נפשות חסידיו יערכון    בסוד חיים שהם חיים עדנה.         
6940,אברהם בן־יצחק,435,1,3,4,1,0,1,אברהם בן־יצחק,"   	 	 	     הלילה יעבר סער על פני שחור אדמתך –  והשתער על יערות הוגי־אונם ומרטיבי־טרפיהם.  וגדל חם נשימת שדות,  וגלה נהרות והכה מערמיהם  ונשא אדם.          בליל זה – –  אל קירות ביתך ילחץ – כבד־נשימה וגונח;  ומבהל ינוס היערה,  ומהרה קל ישוב בשריקה,  ונפץ דלתך והתפרץ אל עליתך,  ויללת שחוקו מזרעות־חלום קודחות תנתקך,  וצנת מעופו תגע במצחך הלוהט,         והלאה יעוף והלאה ייליל – –    וככה תשכב:  גו כבד ואובד ונשמה מהבהבת –  ורב קשב תקשיב,  גלוי־עינים ותפוש־לילה…  עד יבא יום צעיר וחור־פנים,  ובעיניו התוהות יביט אל תוך העולם,  וערגה לקראתו כל עגמת געגועיך –  וחרדת…  ולא תדע את נפשך…  – – – הן עבר אביב עליך  הלילה, בעבר־סער.     לבוב תרס""ג       "
3549,אברהם אבן עזרא,46,1,1,1,1,0,0,אברהם אבן עזרא,"   	 	 	     אם אויבי יאמרו רע לי / ואמרתי: מטה רגלי –    אלהי אברהם אלי / ופחד יצחק היה לי!        בינותי בספרי נביאים, / ודברי ישעיה במכתבו    היו לפני נקראים, / כי קרובה ישועה לבוא.    הן דורות עוברים ובאים – / ועם אל עומד במכאובו,    כי אלף שנים פלאים / ירד, ובמרירות לבבו    יאמר: אם תגאל – גאל, ואם / לא תגאל – הגידה לי!        ראית, יחזקאל, מראות / ועלי נשאת משלים.    הבקשת דברי לראות / ושאלת לבני אלים    עד מתי קץ הפלאות, / כי לא באה שנת גאולים?    השיבני על פי נבואות / ""מה יש ביד המשכילים    לעשות? ואדני העלים / ממני ולא הגיד לי"".        מי יתן לי ואתחבר / עם דניאל איש חמודות,    אשר ידע פשר דבר / והבין בכל משל וחידות!    אתחנן-לו בלב נשבר / ואשאלנו על אודות    הקץ, לראות אם עבר / ואם עוד נבואותיו עתידות.    אנשי לבב יאמרו לי / “מה זה תשאל? והוא פליא!”        נבערו חכמי ונבוני / ואיש מהם לא ידע מה,    ומרב בכי חשכו עיני, / כי עת פדותי נעלמה.    ואחפש בתורת אדני – / ואמצא חפצי שמה,    כי אל ישיב שבות המוני, / ולו נדחו בקצוי אדמה.    זאת היתה לי נחמה, / על-כן אדברה וירוח לי!          "
2216,שמואל הנגיד,32,1,1,1,1,0,0,שמואל הנגיד,   	 	 	     זקוף את-כפופי אוהבים ממשכב–    עניות וכף את-שונאים על עני    וטרחה למשרה עד ידבר אחד    בעולם ובזמן את ואין לך שני.         
3785,אברהם אבן עזרא,46,1,1,1,1,0,0,אברהם אבן עזרא,"   	 	 	    מגן  [……………  ……….]   ותתן רצוני בשובני, / תרחיב צעדי תחתני,    ארדף משנאי עם הציקום, / אמחצם ולא יוכלו קום.    תאזרני חיל תמורת חילי – / ואיבי תתה לי    ישועו לאל נודי ספר, / ואשחקם כעפר.    תפלטני מעמם ויכנעו, / לשמע אזן ישמעו,    בני נכר יאמרו כאמרי: / חי יי וברוך צורי.    האל לחומה הוא סביבי, / מפלטי מאיבי,    על כן אזמרנו עד כה: / מגדול ישועות מלכו.   ב. מחיה   השמים אז מקדם למושב לו אום,    בראם לכבודו וכל צבאם צום.    אין רואה מקומו; ואם במרומים שום –    בכל הארץ יצא קום.    והוא השם הנערץ, פלאיו לא נחקרים,    מקצה מזרח ועד ים אותותיו נכרים.    תורת חסד הנחיל בניו היקרים –    פקודי יי ישרים.    יראת זכר שמך למדני וחזקני,    הנחמדים בדרכים הוריני ואל תרחיקני.    גם היום גם מחר בצדקתך הצדיקני –    שגיאות מי יבין? מנסתרות נקני!    גם מזדים פדה נפשי מקרב לי,    יהיו כאין לוחמי, גם לא יוכלו לי.    והגיון פי רננות – כי יאזין קולי    יי צורי וגאלי.   ככתוב…      ג.פזמון   אל אלהי אקרא / יום אירא,    ואזני תשמענה קול קרא: / יענך יי ביום צרה!    ישלח אל אורו לעם שחרו,    יזכר בריתו – דת שמרו;    יתן רצון בניו עת יאמרו:    נרננה, נוביל שי למורא!    עתה לא נוכל עשות אשה,    אלה עשו לך גוי קשה;    המה יתגברו – ואיך תחשה,    ובידך כח וגבורה?    יי הושיעה וקרב זמן    ישעך, כדברך אל נאמן.    מי כמוך, אב הרחמן?    תחינו ובשמך נקרא.   ד. משלש   יי בעזך אמונך רב גילו,    תאות לבו – בדרכיך השכילו,    כי תקדמנו רחמיך להועילו –    חיים שאל ממך, נתתה לו.    גדול הודך עליו ואין קץ לטובך,    כי תשיתהו משוש וישב סביבך;    כי המלך דויד בשר עם קרובך:    תמצא ידך לכל איביך!        "
604,חיים נחמן ביאליק,6,1,3,4,1,0,0,חיים נחמן ביאליק,"   	 	 	     עם-שמש השכימו להרים – ומצאתם    הזהב הטוב והכתם.    והייתם ראשונים לאור שמש, ושאבו    איש איש מלא נשמתו ולבבו.    ויקר בקר-אל, בעודו חדש ורטב,    יעברכם-נא עבר ושטף,    וכל-נושן ובלה בלבבכם – יתחדש!    וכל-פגול ופסול בו – יתקדש!    וצפנתם ושמרתם זה אוצר זהבכם,    והיה לכלכל בו לבבכם.    ואם כבדים בחובות יצאתם, ועניים –    ושבתם עשירים ונקיים.    הו, נמקי החשך ורקבי האמש,    התפללו לשמש, לשמש!        ורטבי טל-אורות, לאחיכם תשובו,    ורטבו מכם וינובו;    ואיש אל-בית אביו ואיש אל-בית אחיו    תביאו נא בשורת המרחב.    ויצאתם וזרעתם מסביב את-אורכם –    ונגה על-ראש כל-בני דורכם;    וירד ומצא במרתף האפל    אחיכם הדך והשפל,    ורעד על-לבו האור והתרפק,    וחרש על-לבו יתדפק:    ""קום, אחי, התפלל – יש מקום לתפלה,    יש מקום לתקוה – הוחילה!""    וקם והתנער אחיכם בן-אמש –    וצמא לשמש, לשמש!        ואם-תהו בקשתם אור-שמש לעין –    צאו ובראוהו מאין!    חצבוהו מסלע, מצורים נקרוהו,    מפנות לבבכם משכוהו!    וחי אל האור, כי-כאשר יחשף    כן יפרץ ולעד לא-יאסף;    וגם-נדחיכם יקומו ובאו    ואליכם את-נפשם ישאו,    ובחיקכם יניחו את כל-געגועיהם    הקדושים – ומסרום לבניהם,    ודורות לדורות ינחילו ויצוו:    חיו, עבדו הרבה וקוו!    הו, גמולי מחשך, עתיקי מאמש –    תלו שמש על-ראשכם, תלו שמש!      קישינוב, כ""ד סיון, תרס""ג.       "
2905,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל פי אלשכר לאללّה עלי אגאבה פי שאלת חלום [ואמר בשבחו אלהים על שהשיב לו על שאלת חלום]     תברך יה אדון עולם / בפי כל־היצור כלם  ואם־אתה מאד נעלה / עלי שירם ומהללם  בנסי מפני צרים / צררוני ברב נכלם  קראתיך לגלות סוד / אשר לא ממך נעלם  וגלית עמקות לי / ולא־שב עבדך נכלם  וראיתי בשרתך / כאיש ראה והן סלם  לזאת אודה פלאיך / ולא אדם להשכילם  ולא אשכח דברך לי / בעת לבי חלום חלם  והחרשים יהו שמעים / ואז תרן לשון נאלם  שמע שיחי פדה רוחי / ואיך תחרש ותתעלם  והנה בֽקשו נפשי / לקחתה טמנו חבלם  לעג להם וריב בהם / ותן להם כמו פעלם  עשה פלא לבן־כלא / והראני דביר אולם  ואבוא בית תפלתך / אשר עליו אני נהלם  ואקדישך ואעריצך / בסוד עמי ובקהלם  ושם אכף ואפרש־כף / ואעבדך בלב נשלם.        
3882,אברהם אבן עזרא,46,1,1,1,1,0,0,אברהם אבן עזרא,"   	 	 	    אהבה     אבי, רכב ישראל, / שר אל מלאך, רד עם אל –    נפל כרע / מרע / מרע / מסתולל,    כסאו מגר, / יגר / חוגר / מתהלל.    בן יקיר מחיק נגרש, / גם בן האמה ירש,    ישכיל עבדי / נגדי, / בדי / בל שרש,    משחית הודי / רודי; / דודי, / בל תחרש!    רב למשנאי יתנשא, / ילעג – ולשור ולמשא    גנת ביתן / איתן / נתן / למשסה;    רוח יבצר, / יעצר, / יצר / במשא.    השב למזרח לצבי / בת נדיב משבי,    וצבי מעם לועז / העז, / צור, עז-/רתי בי,    מבית כלא / עולה / אעלה / אל אבי.      ׳מושיעך הנה / זה בא, / בתי, ירתם מרכבה,    עדן נחלי / יחלי, / בחלי / פז צבא,    יקח ריחו / רקחו / לב חו-/לת אהבה.׳        "
5412,דוד פוגל,206,1,3,4,1,0,0,דוד פוגל,"   	 	 	     ילדים משחקים ליד הגדר,  צהרי קיץ פוסעים כבדים ושותקים  דרך הכפר.      קריאת גבר עקלה  פורצה לפתע בשקט  כברק חרמש מופז  לעמק תכלת שחקים.      האבות לא יראו עתה,  פנו איש לפעלו.      כלב שעיר ושחור  רובץ בצל הגדר,  לשונו שלוחה נרשלת  וורדה תנוע בצל.      הילדים משחקים ונרפים,  זבוב מזמזם ועובר,  מזמזם ועובר.     וינה, 30.3.1919       "
3459,אברהם אבן עזרא,46,1,1,1,1,0,0,אברהם אבן עזרא,"   	 	 	              ’יעלה יפת קול, / מה יפו דבריך!           עלית עלי כל / בחכמת ספריך!'  אני שחורה, / השמש שזפתני,  כי חק ותורה / עברתי, וראתני  בת עוץ ואמרה / מלים בם הרגתני:           עבר קצירך, / יתמו בציריך!           נפל אמירך, / ימלו קציריך!  'בתוך משואות / כי נפרדת מאתי –  עמך פלאות / אעש לך בבוא עתי.  דרך נבואות / צופיך לכי, בתי,           על משענותם / תעמדי בשעריך,           ובעקבותם / תרעי את עדריך.'  רפו זרועי, / פי היליל – ואין מרפא.  רבו נגעי, / כמעט קט אני נספה.  יראה צלעי / צר, ילעג וירחיב פה:           יבוא אדונך, / אז יביא לציריך           צרי, ויקנך / וישלח אסיריך!  מתי יסורון / מביתך בני אמר?  צרי ישורון – / תשקמו בכוס חמר!  כבוד יעירון / ושיריך תמור תומר –           ’שובי, ושבתי / אני לבנות גדריך,           כי זכרתי / לך חסד נעוריך!'         "
3960,אברהם אבן עזרא,46,1,1,1,1,0,0,אברהם אבן עזרא,"   	 	 	    סליחה (ליום־הכיפורים)     יה, צור עולמים, אל נאדר בקדש,    שעה שועת ענייך לך נקרא עם קדש    והמציאם מחילה ביום זה מקרא קדש –    בחדש השביעי בעשור לחדש.    אלהים, יום / נורא ואיום – / בחנתו מימות עשרת    חלות בתחנון / לך חנון / יום וליל ואשמרת,    ויום יבוא / כל מחבא – / ומה יעש במסתרת?    אם תשקד / ודין תפקד / ותבין כל נסתרת –    היש תקומה / לאימה / אשר בגלות נסגרת?    אין כהן / אשר יכהן / בציץ נזר הקדש.    לב נפתל / אשר הותל / אשר מצור לא נכחד –    מה יעשה / ליום כסא / ליום בדין יתיחד?    כי אין לפנים / משא פנים / ולא מקח שחד.    לזאת ירעד / לב לעד / והנפש גם יחד    ומיחדים ומעידים / אל יי אל אחד –    טוב וסלח / הוא ישלח / עזרך מקדש.    לך אדרש / ואכף ראש, / מבין כל מפעלות,    וארנן / ואתחנן / היום בחמש תפלות.    בעת תעל / זכות ומעל / במאזנים להעלות –    זכות יצדק / ויצטדק / מרום כוכב ומזלות?    מחה זדונות, / כבש עונות / והשליכם במצלות    וחיש חזיון / ושיר הגיון / בציון הר הקדש.    בנה, אלי, / בית זבולי / בזכות ישני חברון,    ונשארת / שחרחרת / ברב דלדול וחסרון,    תחוקקנו / ופקדנו / בספר הזכרון,    וחיש תבשר, / חסד נוצר: / ׳שובו שובו לבצרון!׳    השב כהנים / לפני לפנים / משוררים לך בקול גרון,    ואז נשיש / בהוד הציץ / והיה על מצח אהרן,    ואיש באהלו / ישמע קולו / בבאו אל הקדש.        "
1990,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	    שלום עליכם /   ואמרתם שלום כה לחי (שמואל)     שלום עליכם, יהודים    בכל מקום מושבותיכם,    עניים נדכאים ומרודים    בכל ארצות פזוריכם.    בשלום ציון אדרשה:    “איה אחי תועים?”   “איפה אחי רעים?”   קדמה, צפונה, מזרחה    כפי בשלום אשלחה!        שלום עליכם, ישראלים,    בעמים נדו ונעו,    תתבוללו בין ערלים    ובשם ישראל תקראו,    שמעו לקולי בגולה    על ההר ראו הנס!    ויד יה על כס!    קדמה, מזרחה וימה    גוי ואלהיו שמה!!        שלום עליכם, תלמידים,    הוגים בתלמוד ושיחו,    לדבר יי חרדים    ומצפים לעקבות משיחו;    תצפו ימים רבים    כשנות קוינו ונעו,    בלחייכם יעלו עשבים    ועקבות משיח בל נודעו. –    קדמה, ימה, צפונה    העיזו יחד ציונה!        שלום עליכם, רבנים,    מורים, דורשי רשומות,    מגלי עדן ועדנים    קץ העתים הסתומות!    דברו על לב ירושלים    דברים טובים ונמרצים,    חזקו עמה בחיים    לעמוד כגבור בפרצים!    קדמה, צפונה וימה    קול יי שמה!!       שלום עליכם, מטיפים –    מטיפים ליין ושכר    מתורה ודעה שדופים,    תשפיקו בילדי נכר.    הטיפו לעמי, לארצי    הפיחו רוח חיים במו,    כי עלה בן- פרצי    לחיש עתידות למו.    קדמה, ימה, צפונה    קול קורא ציונה!!        שלום עליכם, חברים,    נפשכם לציון מיחלת,    כורתי ארזים לבנות חצרים,    – הקים סכת דוד הנופלת –    אראנו – עוד יבא היום    שמש צדקה תאירה,    ישראל עוד יהיה לאום    ושירי ציון נשירה!    קדמה, מזרחה, צפונה    “הידד!” נשירה נרונה!       שלום עליכם, ידי חרוצים,    אכרי ישראל בפלשת,    לפני אחיכם כחלוצים    עברתם הארץ לרשת,    יבא היום – בעיני לא יפלא    ובעזרת אלהי    על כוס יין מלא    נשתה “כה לחי!”    קדמה, מזרחה, צפונה    ומגמת פני ציונה!        "
5683,יעקב שטיינברג,261,1,3,4,1,0,1,יעקב שטיינברג,"   	 	 	     כדרכם באים ימים וגנזי אור נפתחים.    וערב-רב צומח עוד שח בניב הנושן;    וחזון ימינו נבל כפרי מעולם זה,    הגיגי תמול ושלשום נדמו כמושי-פה,    ותבונות, גברו מאד, תלאינה שאת את ראשן.    ופגרי חק ותורה לבאשה על-כל דרכים,    ואבותם-מולדיהם נכשלים בם לראוה;    וצעירים תופשי-עולם, ברשע נערים עז,    יבעטו בכל פגר ובעוט גם בלז    החי עוד בגסיסתו ונחרת שפתיו זעוה.    ושבו אל העפר המתים הנשכחים    ודובבו מקבר אל אזן זקנים בלים;    וצעירים תופשי-עולם, לא למדו עוד לכלל    ביסודות יום המחר גם שברי יום-התמול,    יפטירו: זאת אגדה הסוגה בהבלים!        "
5429,דוד פוגל,206,1,3,4,1,0,0,דוד פוגל,"   	 	 	     לצדי החצרות  ישבו כל החתולים  ויילילו חרישית כי רעבו,  ולבם לא יחרד וישמח  לקראת האחד  העושה בלהטיו על הגג.      הבתים פתוחים מאז,  הנרות כבו  וכלתה הסעדה —  ואנו נעלמנו.      כי עוד לא ינוח  לבנו הנסער  בבתי החמדה.      אולם המנוחה —  חורה כענן בשקט הברכה  אחורי הסופה הן חוכה.     וינה, 1.7.1922       "
2898,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל פי שכץ גלט פי הגאה [ולו על אדם אחד שטעה בסימון אותיות]     הבינותי בכתבך שי“ן בסמ”ך / הכי שכל המירות בסכלות  ואם־תבין תשובתי תהי סר / ושר לא סר אבל טפסר בגלות.        
6340,שמעון גינצבורג,344,1,3,4,1,0,0,שמעון גינצבורג,"   	 	 	        I     חמקת מני — ולמה לי נראית?    ולמה בחיר־לבבי לך קראתי בו־ברגע?    הייתי ילדה, קט ומלא־אור לבה־ביתה —    עד אור־פניך בו ראשונה נגע…    ראשונה אז פגעתי בך — וכבר ידעתי:    לתעופת עינך־אור מלבי נשרו שבעת החותמות,    ובידך פרוז הוא; כי לך נתתי,    אדונים קשה, ואין לי עוד מלבדך על אדמות…    וכל הדרך אל בית־אמי, כל הדרך שירת־גילי ארכה,    כי דמותך במחבוא־לבי — כדמות מלכי במסגרת;    כי שכרני תור־הזמיר, כי ריחנית שטה פרחה    וטבעה בשלג־ציצים, בקצף תנובה ועתרת.     II       בתור־הזמיר, בעת ריחנית שטה פרחה —    בשלך דמעתי באה, דוד־לבבי:    כבחג־שבועות חמה גדולה, טובה זרחה;    בפרחים לבנים, ריחו נתן נוי;    מקשט חכה לך בכל תם חלומותיו,    בכורי־פריחות ורך־אביבים לך להביא;    כל־מאורות־לבי לך הדלקתי, כל־שמשותיו —    אך אתה, מלכי, לא פקדת את נוי…    כל ניב בי, כמו נים־כנור, אחד־אחד נתק,    וכל ניד לחבק ידך אחד־אחד גוע.    וכי נתקו נימי, לא ידעת: לא שלחתי לך כל פתק,    אך בלבי קר הרגשתי, כמו נר אחרי נר בי כבה…     III     בתור־הזמיר, בעת השטה פרחה —    בכיתי על כי לא צחקתי, בחיר־לבבי;    ועם בוא סתו ועריה — את הקרחה    בכיתי לילה־לילה על משכבי.    ראיתיך פעם בפעם. מקרוב ראיתיך,    ואתה כמו ראיתני — ולא ראית…    אזי כל־כך שנאתיך, שאול שנאתיך:    בלילות אתה לא בכית!    מקרוב ראיתיך —    אך עינך ארבע מאות פרסה היתה רחוקה,    והיא — קיר־חומה רם ותלול…וכי, להעפיל ולעלות, תפשתיך —    נפלתי ממרום־קיר בצעקה אלמה, אך שמים בוקעה.     IV       ויש אשר ראיתיך חור, רב־ענות ועגום    (מבטי אלם שאל: מה־לך, חיי־לבבי?), —    ועל כי במשהו עולמך, היכל־קדש, פגום    אז שבתי ובכיתי, פותה, על משכבי…    ואני חלשה, ורק מבטי רודף את מבטך,    כי כלתה לטפת־רחמים נפשי הנהלאה;    אך כה יבשה עינך! ודמעה בנפשי חולה קדחה,    וכנחש־שרף ממאורתה לא יצאה…     V     אך הערב, בתוך הקהל, ליד רעיתך, אותך    ראיתי, והנה עינך קרה־ריקה כלה:    ואדע פתאם, כי אבדת לי בחייך כמו במותך, —    ונפשי שבה למנוחתה, מנוחת חלקה מקללה.    וחוצה כי יצאתי — כוכבי־חרף נוצצו מה־קרירים,    וכמו אגדה רחוקה נדמתה החמה;    ואנכי מתי, ונקבעתי בתוך כוכבים קרים־בהירים,    וזה כבר, לפני רבואות־שנים, שירת אשר חם נדמה.   נובמבר, 1914.       "
6691,חיים לנסקי,385,1,4,4,1,0,0,חיים לנסקי,"   	 	 	       הוי, בנים חוצבי פסלים לנביא הצדק    מלוחותיו שברום ידי אבות –    אמרו, למי היד אשר תקלע אל צדע    חוזי דורנו אבן רחובות?    לכם, לכם היד – רגמו, סקלו!    שנות דור יקום בארץ ערבות    לבל הלוך לבלי אבני־הקלע.    יד נין מהן תקים לזכרון    מצבת לי, לכם עמוד־קלון.        "
3037,שלמה אבן גבירול,40,1,1,1,1,0,0,שלמה אבן גבירול,   	 	 	     בני אל נא תחרף איש במומו / לבל יגלה לך מומים סתורים    ואם תחפץ היות לו מום בשקר / הלא רעה גדולה השקרים    ואם מום בך כמומו איך יחרף / אנוש עור לעור בשערים    ועת תשור לאיש מומים עצומים / יהו עת תחזה מומך צעירים    ואם תדרש [במשגה] מום תשימו / מאד ידרש־לך מומים גמורים    ועתה את שעפי (?)… / בטח באל ואל תרבה דברים    לבל תאשם וסור מרע והשלך / יהבך על אלהי הֽיצורים    ואל תאמר לשלם רע ותלך / בדרכי [תם] אשר סללו ישרים.        
3613,אברהם אבן עזרא,46,1,1,1,1,0,0,אברהם אבן עזרא,"   	 	 	         אל אל שובי, יחידה, והמלטי  מפח זמן, עד אנה הבל תהמי?  ביני אל סוד יסודך, למה תבעטי?  ממעשיך בשי והכלמי!  רב לך רדף זמנך המחטיא,  ריבי תמיד ביצרך והלחמי.  האחזי בחכמה ולשכל נטי,  ליל ויום התפללי ותדעי למי.  מדי יקר תבונה לבשי ועטי,  כל עת לבעליך נדרך שלמי.  חזקי באהבתו – ואז תשקטי  במרום קדשו לעולם, ובו תנעמי.               "
5806,רוברט ברנז,310,1,2,2,1,0,0,רוברט ברנז,"   	 	 	         ושלשה מלכים כרתו ברית,  ושמם על סביבם נורא,  ותהי שבועתם: נכרית ניר  ליוחנן בן-השעורה.      במעדר באו ובאת  ויורידוהו דומה,  ועל גבו חרשו: ""הנה מת –  הם אמרו – ואין לו תקומה.""      ויהי לתשובת ירח זו,  בכנפיו מלקוש ויורה,  ולמחתת צריו קם ויחי  יוחנן בן-השעורה.      הקיץ בא ולוהט כאש,  ויוחנן עושה חיל,  בחנית יתגבר על כל צר,  ואדרתו – סתרו ליל.      החרף בא, וישב קר –  ויפלו פני יוחנן,  ותכשל ברכו, ראשו שח.  כל כחו גז כענן.      וידל מאד מיום אל יום,  כי זקן ויומו אתא:  ומשנאיו הראו אז אך אז  עברתם מה קשתה:      את שן המגרה שלחו בו,  כי אמרו: יאבד ישעו;  בחבלים נאסר והובל כן  כאסיר בעד פשעו.      ועל גבו השכב, ודשו דוש  את בשרו להצמיתו,  וזרקו אותו באויר,  ברצותם להכריתו.      ונפש צריו אבתה מאד,  כי תבוא נפשו מים,  ויורידוהו חי פי-תהום:  למות או לחיים.      אך הם משוהו גם משם  ויספו לענותו,  כי ראו: הוא בחיים עוד,  ובמקלות חבטו אותו.      ועל מוקד העלה, על אש,  עד ייבש מח גרמיו,  והורע לו בעבר הטחון  על בשרו ועל עצמיו.      ואף דמיו מצו ושכרו בגיל  על משתה-נגינתם,  וכאשר יוסיפו שתה,  כן יגדל גיל שירתם.      וככה גבר לפני אל  יוחנן בן-השעורה –  אם תטעם מנו שמץ דם,  ינוסו פחדי מורא,      לכן גם פינו מלא שיר:  וחיית, בן-השעורה!  ולא יסוף נירך לעולמי-עד  משדמה וממגורה!     אודיסה, 1897                 "
2640,שמואל הנגיד,32,1,1,1,1,0,0,שמואל הנגיד,"   	 	 	     — — ∪— — —∪ — — —∪ — // — — ∪— — —∪ — — —∪ —    תטה כמו תמר בסנסניו1, ותת־ נשא כמו ארז, ותסב כצבי2,    לשבות, בהתנופף והתרומם, לבב שרים, ולא נסו3 הליכה בשבי4.    אמר: ‘חבי רגע’5 לנפשך, בעבור תחיי —ולא תשמע ולא תבין חבי6    אם שלחוך לרבב7 לבבנו בעת תתנפלי — לבי בראש כלם רבי8!            כמו תמר בסנסניו – על פי שיר השירים ז ח־ט: זאת קומתך דמתה לתמר…אעלה בתמר אחזה בסנסניו.  ↩    ותסב כצבי – על פי שיר השירים ב יז: סב דמה לך דודי לצבי. פעם תטה העלמה כמו תמר בענפיו ופעם תתנשא כמו ארז ופעם תברח כצבי.  ↩    ולא נסו – על פי שמואל א יז לט: כי לא נסה.  ↩    לצודד בהתנופפותה ובהתנשאותה לב שרים אשר לא נסו ללכת בשבי.  ↩    חבי רגע – על פי ישעיה כו כ: חבי כמעט רגע.  ↩    אמר לנפשך: התחבאי לרגע עד יעבר זעם, למען תשארי בחיים, אולם אין נפשך שומעת ולא תבין להתחבא.  ↩    לרבב – לירות חצים, לפלח.  ↩    רבי – ירי.  ↩           "
2699,שלמה אבן גבירול,40,1,1,1,1,0,0,שלמה אבן גבירול,   	 	 	     ש ביה עניה בארץ נכריה    ל קוחה לאמה לאמה מצריה    מ יום עזבתה לך היא צופיה    ה שב שבותה רב העליליה    ואם עשיריה תהיה שלישיה    וחיש קל מהרה ובשרה באליה    רני בת ציון הנה משיחנו    /   למה לנצח תשכחנו        ל כל תכלה יש קץ ואין קץ לפרצי    כלו שנותי ואין מתם למחצי    שכנתי בגלות טבועה בבצי    ואין תופש משוט אניה להוציא    עד אנה יי תאריך קצי    מתי קול התור ישמע בארצי   /  שמך עלינו נקרא אל תניחנו        מ חוצים ולחוצים סובלי מעמס    בזוזים וגזוזים נתונים למרמס    עד אנה יי אזעק חמס    ולבבי בקרבי המס ימס    זה כמה שנים עובדים למס    ישמעאל כאריה ועשו כתחמס   / זה יניחנו וזה יקחנו  ה קולך זה הקול גולת אריאל    עלזי וצהלי בתולת ישראל    לעת הרשום בספר דניאל    ובעת ההיא יעמד מיכאל    ויקרא על הר ובא לציון גואל    אמן ואמן כן יעשה האל   /   כימות עניתנו כן תשמחנו           
5095,אנאקראון,116,1,0,0,1,0,0,אנאקראון,"   	 	 	     ציר נפלא בחרשים    חכמי רודוס ואמניה,    תאר לי את פני יפתי,    נפשי נכספה אליה.    ראשית צורה קוצותיה    רכות-רכות, שחרות כעורב.    ואם ישמע לך הדונג,    יהיה נודף ריחן ערב.    ומתחת תלתליה,    עוטרים ללחייה נאות,    צר את מצחה, מצח-שן לה,    וגבותיה הנפלאות.    אל תרחיקן ואל תאחן,    שתי הקשתות לה תהיינה,    כמו שהן. ורכות-רכות    עד בלי חוש בהן תכלינה.    וצירת את עיניה    מלאות-זיו ומפיקות אורה,    ומכחילות כעין אתיני    ומרטבות כעין קתירה.    תאר אפה ולחייה    כעין שושנים בתוך החלב,    שפתי-חן ופה מפתה    וחם הנשיקות חופף עליו.    ועדת חריטות רועות    על צוארה ועל סנטרה.    הלבישנה כסות-ארגמן    ולגזרתה, והיה שארה    נשקף ואינו נשקף –– בולט.    רב לך! כי הנה הנה.    רגע קט ונשאה רנה.          "
4341,אלתר לוין,50,1,3,4,1,0,1,אלתר לוין,"   	 	 	     ידעתי לפרקים תזעמי,  לפרקים אזעם גם אני;  ואין איש אתנו יודע  למה מתלבן השני?  מדוע מתלבן השני,  תולע הלחי מתלבן?  ואינני יודע גם אני  מדוע לבבך מתאבן?..          "
5473,דוד פוגל,206,1,3,4,1,0,0,דוד פוגל,"   	 	 	     וכי לא אקרא לנצח אחריך,    לו שמעת לי.      אם פנית לדרכך,    לא אישן כל לילותי    עד אם שמת עינך עלי.      לו יכלתי ואשקט תוך לבבך,    דומם ונוגה1 עברתי משעולי.      נגעתי בחיים מחוירים,    אך לבי הוגה דברים קדושים אליך.   וינה, 18.3.1919  *       והניקוד של המילה “ונוגה” מתאים למקור – הערת פב""י.  ↩           "
2049,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	    הוא המלאך הממונה על הפרנסה   לתפלתי, דיקרנוסא,    נא שמעה,    נא עלי חוסה,    נאדי מלא דמעה.  כוסי מלא דמע וזעה    מנו למה תשקני?    נא מידך המלאה,    דיקרנוסא, פרנסני.  מימי עלומים    שבעתי חרפות,    עפו החלומות הנעימים    כצפרים עפות.  מלכת בצבא    לבי הכני –    איך אדגול ברבבה    וישראל אני?  לעבודה, למלאכה    הורי לא למדוני,    ומצל ההצלחה    מנוחה הדריכוני.  לתפש קסת ועט    לראות טוב בעמלי,    אך “ויסע – וילך – ויט” –    גורל ישראל – גורלי.  בן חמשים לבינה    היום הן אנכי,    ומאין לחמי אכינה    עת תם לריק כחי?  מלאך דיקרנוסא,    נא שמעני,    נא עלי חוסה,    מידך פרנסני.  צר לי מאד משורר    לדעת עמדך    כי ילל תעורר,    יען יחסר לחמך.  מדוע עלי אדמות    בתהו כלית השנים,    התעלסת עם עלמות,    שחקת עם כנף רננים?  אחרת לבוא, בני,    לא אוכל מאומה תת:    האשם לא בי,    אחרת המועד, העת.  לעצתי לוא תשמעני    לא תשבע עמלים –    להיות בבית אלהינו    גזבר על השקלים.  השיר הזה נדפס ב“הצבי” בירושלים בשנוים רבים לפי רוח העת והמקום        "
1508,יהודה הלוי,26,1,1,1,1,0,1,יהודה הלוי,   	 	 	    לרבי חננאל בן ישועה     איך מעינות חכמה לך נמסרו    כי נחלי בין ממך נגרו    נוסף עליהם עוד רצון שכני סנה    כי תם וכל ישר בך חברו    קומה חננאל בן ישועה שררה    חסדי אלה רחמיו גברו    יום בו הקימך אל בתוך עמו הלא    כל כוכבי שחק בזאת בשרו    בעת אשר רצה אלהיך בך    אז מלאכי מרום לך עזרו    מה לפתאים הן בך יתגוררו    הרם עליהם יד והם יחסרו    הנה אשר טחו לתפל נהיה    הקיר אשר בנו אבניו סרו    שלם ישלם אל גמול להם כחק    … אשר שלם בעם נגזרו    הפך לדגון בו פלשתים גברו    נפלו כמו נפל וגם נעדרו    כל זאת בעת ראו משנאיך הלא    נפלו בתוך שיחה אשר לך כרו    מרב חננאל בן ישועה ידרך    כוכב וקם שבט ולי יקרו    אלה חסדיך ועוד שנותרו    אלפי רבבות מאשר עברו.         
4777,שמואל לייב גורדון,76,1,3,4,1,0,1,שמואל לייב גורדון,"   	 	 	     בימי קדם לפני רב מאות בשנים,    וכבר קשת עם עבר היתה קש נדף,    כבר נשמה, נדמה האם על בנים;    זו היד שתרע קדקד עז אויביו,    זו החרב, ברק זעם, אוכלת צרים,    זה הלב הגדול מלא העז, רך ותם,    זה הרוח, להבת לוהטת הרים,    שיצק בכנור מנגינות כוכבי-רום –    כבר נפצו לרסיסים על הרי ישראל,    כבר נדפו בידי סער, כסו באפל ליל.        ובחשך כסה כל הארץ סביב    אז דרך ככב-אור מפאתי הקדים,    מכנף ארץ מולדת הדר האביב,    עפרה – אבקת מור, זרעיה נרדים,    הרריה, סלעיה קן-דרור ענקים,    יערותיה – תמרים שירומו על, על;    ככביה – שמשות משבצות בשחקים,    אוירה – רקמת-אור הרוחצת בטל;    השמים תהום הוד מבלי כתם קל עב –    ארץ-זו הברוכה המאשרת – ערב.        ומתחת שמי-הוד ובצל יערי עד    התגלגל בידי סער גרגר מאבק    גו העם הגדול שהודק וידד,    ויך שרש ויעל הצמח הדק,    ויצמח וישגא ויפרח עלה-רך,    ויבלע פניני-טל ויינק קוי זיו,    ויקשב שיר היער, המי רוח צח,    ויגדל וירום וירחב מסביב,    וביפי עפאיו, אז הריע קול שיר    קול השיר שנאלם מהיכל ומעיר.        ובסלעי המגור על שיא הררי אל    הנודד המשומם התעודד, התרומם,    ובמשגב צריחי-עז בחומות ובחל    שאף רוח כמעט, ולאור שמש יומם    התנוצץ צור החרב, הבריק החנית,    ויפזו זרועי האסיר הגבור    [זו החרב, החנית שלקחו כבר בשבית,    אל ידיו שהגשו לנחשתים בבור]    ומעין נמקה מעני וריש –    מזה נחל הדמע יציץ להב אש.        זה הלהב ניצוץ מן האש הגדולה,    מאש רגש הלאם הבלולה באש-דת,    בלבב עם שהיה כבר השה לעולה    על מזבח קדשיו – וילחם בלי חת,    ותבער זו האש פריצי האדם,    ותלהט היונים ותרום ותנצח,    ותאכל רומאים ותלחך נהרי דם,    ובתהם זה הדם הטבעה ותדעך –    אך לא אש ותכבה זו האש ממקור אור,    עוד תבער, עוד תאיר עוד תפיץ חם ודרור.        אז נעור שם הרוח וישב לאור    בנעימות אור החפש, ויקם ויחי    ויעבד אדמה ויזרע ויקצר,    ויטע ויבצר האכר היהודי,    וחגור חרב ואת וחמוש ספר, עגב    אז ירים עז הדגל, הדגל הרם    מהר קדש אלה על ארץ ערב;    ולמראה זה הפלא – כתב-אש בנהר-דם,    המפיץ זרמי אור ומקיר חיי עד,    יכנע כל לבב, עם עז-נפש ירעד.        זה העם עז הרגש, כביר הדמיון    בן הטבע הפרא ומלא קסם-הוד –    השתומם למראה התרגש מהמון    זרמי-אור הזרמים הסוחפים עד היסוד    אמונת האליל תעתועי הבלי-שוא;    ובכל עז רגש נפש תשאף לגבהים    התרומם בו רוחו אל מרום, אל נשגב    החרות על הדגל בכתב אלהים,    אז יכרע שם לדגל ובשם אדני    תשבע כל לשון יתהלל כל החי.        ובתימן בדרום ארץ האשר ערב    אמונת ישראל כבר הרימה הנס,    ובחמיר המדינה ובקרית מלך רב –    הוא כריב החכם היושב בה לכס,    הגבור הנערץ חגור חרב העז,    הלהטת כאש עמי קדם סביב,    המשורר שיעיר הכנור – ויעלז    ויקשב הזמיר צלילי שיר האביב –    לקחה שבט ממשלת ותעל לכס    ובמלא רחבי ארץ נסה התנוסס.        ולכריב העזוז בן-זקונים שתיל רך,    שאצל היוצר לו כל-קסם כל-חן,    זו העין – ים-אור, זה המצח הצח    הנטוי כרקיע כלו עשת שן;    הפנים – עלומים, סמל נעם ותם,    נשקפים כלבנה בין עבי-תלתלים;    הלבב – מרחב יה כלו אמץ וחם,    וברוחו סערת עז, כי תסער תך גלים    בתהם רגש הנפש שואפת לדרור,    לא תדע חק וגבול, לא תכיר כל מעצור.        ובנפל זה המלך כריב האדיר    במזמות אנשי רצח ממעל ותך,    ומהומות ומבוכות במדינה ובעיר    ובן-שחץ נבל התנשא אז למלך    ובחרב ודם התאמר לאביד ניר    לאמונת ישראל ולבית מלך ערב,    התנשא זה הנער בעזוז זעם כפיר,    ויטרף וישסע העריץ הנתעב    ויבער זדון ממשלת וברוחו כי עז    ישב על לכסא הצעיר דו-נואס.        ובארמון המלוכה הבנוי עשת שן    ישב מלך חמיר על כסא כתם פז.    הפנים היפים כלילי נעם וחן    מה קדרו בענן? זה הרוח העז    מה דומם יאנח? זו העין עין-אש    מה-רטבה בדמעות? ודממה באולם    הרת עצב עמק מים עני וריש –    … את אחי בני עמי… כה יתמו כלם,    כה ישסו, ימקו, ואני עודי חי    הה, אלי, אל רחום, עד מתי, עד מתי?        הלעד דם עמי כה ישטף כנחלים    מצור חרב יון לא תשבעה כשאול?    ותהומות הדמים מגבעות החללים    לי יחמרו, ירעשו, ירעמו – והקול    קול קורא לנקם, לי – גואל הדמים    ואני? – האמנם עמלי אך לשוא    לתת נצח ועז ולכונן כמו רמים    בית עמי ישראל בממלכת ערב?    הלשוא הרימותי הדגל הרם    דגל אש אוכלה אש, נס שלם ונקם?        נס נקם ושלם! כבר מלאה הסאה –    כבר כשל סבלי – ובדמי ים זועף,    וכהר געש ינע לפני הזועה    הרת נפץ איום – ומבול אש סוחף    יתפרץ מלעו ויבלע כל היקום,    כן ינע לבי – ובעוד רגע יקיא    כל לבת קנאתי ובכחה העצום    תסתער ותלהט כל שופך דם נקי,    ותכפר דם אחי ותכסה הרוגי    בתהומות הדמים וגויות כל מוגי.        התיצבו, השרים! ובחרב, חנית,    כל צבאות גבורי! ועלו נגורן,    חבל ארץ ממשלת העבד חרית;    מות נבל לפושע! שד, הרג, אבדן    לבגדים אנשי רצח, לבני בלי אמון, –    אל, אויבינו מבית שתי דם אדם, –    השמידם, האבידם לבלי עוד ירמו;    הדקם כעפר מחמס עז ידם –    ידעו-נא יחרדו עמי ארץ כלם    עז ידנו נוקמת באש ובדם!      ­   וביצנץ, זו העיר קן חמת קנאת-דת,    החיה הרעה הבולעת כשאול    דם העם הקטן העשוי לבלי חת,    המענה הגדול היודע לסבל    כל עמל ומצוקה במנוחה, בדמי-בוז,    המנענע ראשהו אל כל גל וגל    השוטף להפיצו – ממקומו לא יזוז    ועת גוו כעפר ישא עין אל על –    זו העיר פחדה-פחד ולפתע פתאם    לשמועה הבאה מפאתי הדרום,        כי דרך ככוכב עם איתן, עם עזוז    המפיל חתיתו על כל-ארץ ערב,    עם רוחו אש קנאה ורשפיו רשפי-בוז    ובצור חרב נקמת שואף הוא לקרב    עם צרי בני עמו מקרוב, מרחוק;    גם לבני היונים כבר עשה בנקמה    ויעשק וירוצץ וירצח לבלי חק,    והדמים צעקים שם מן האדמה –    כה ידיח בדם דם בניו השדודים,    ומי זה הוא העם? הלא עם-היהודים!        היהודים! זה העם טמא הנפש וגו    זו עדת תולעים, זעמת אלהים    עוד תצלח למלוכה ולכסא לה ישב    פריץ חיות, טורף טרף, בן זרע מרעים!    כה המו היונים ותרעש כל העיר.    ותגע השמועה עד המלך יוסטין    הקנא הזקן, וכלפיד בעמיר    הצית אש חמתו הצורר המשטין    דוס אבן תעלבן, החוצב להבות    אש תורת הקנאות ומרגיז הלבבות.      ­   האויב, האויב שם כנשר יטוש    בהמון אניות, וכבר בא עד הגבול    הקנא העריץ אל אצבח מלך כוש,    וגדודי גבוריו כבר פרצו כמבול    ממלא רחב החף עלי ארץ חמיר.    גם ביצנץ עמם יחד נעורה ככפיר –    כה הגה כל לבב וירגז ויסער    לשמעה העוברת אל כל עיר ועיר.    אז ישאג דו-נואס: החלצו, גבורי,    הלחם על ארצי, על עמי ואלהי!      ­   על יד חף ים הסוף, שם סלעי המגור    מצקים כענקים שיביטו מעל    אל הים הסער מסביבם מדור דור,    ובהרום המשבר ובהגיח הגל,    העטוף בלבוש-קצף ממעמקים,    והתפוצץ והתפורר בעבי מגנם,    והתרומם והתעופף ברסיסיו הדקים    ובהמית קול עצבת אלי חיק הים –    אז ירא לעג-בוז על פניהם נזעמים    כשחוק איש מלחמה עלי ילד תמים.        ומבין גלי זעף מרחב אין קץ    אך תציץ גלת-אש בליל להבת ודם    ותזעם גלי זעם ותר במו חץ    חץ משוח באש – ויצת פני הים    ויחלף – ויאדימו ראשי הסלעים,    ויעבר – ויבריקו להבי חרבות,    יערי חניתות, רבאות כבעים,    וישק – ויצתו חצים לרבבות    ויגעש המחנה וירעש שדה הקרב –    קול ענות אנחות ותרועת המון רב.        שם יוסף דו-נואס על סוסו האביר    ופניו להבות מעיניו עז יהל    ויעורר גבוריו ובקול רעם אדיר:    לחיים או למות, עמי ישראל!    לחיים – חיי עם, חיי נצח ודרור,    או למות – מות עם, עם גבור, עם עזוז!    מה חיי העבדות? חשכת עד בלי זיק אור,    גסיסת נפש טובעת ביון בצת בוז;    אל חיי עבדים, הוי, חשמונים!    נלחם, כי נחיה או נמות כאדונים!        נלחם, נלחם על דגלנו הרם!    נלחם כל עוד בנו יפעם הלב,    כל עוד חרב נוקמת תצמאה לדם,    כל עוד זרוע תנוע תרעץ ראש אויב!    מאלפי פיפיות אז הריע הקול,    ובמעוף ברקי-זעם במרומי אין קץ    יעוף גדוד אחר גדוד לא ישוב מפני כל,    ובקול רעם אדיר ובמבול אלפי חץ    התנגשו המחנות. אז פרץ זרם דם    וישטף ויעבר ויאדם פני הים.        ובמטר החצים שם בינות לחללים    הנופלים כעמיר חמרים, חמרים,    בין זרמי הדמים ההומים כנחלים    כי תקום הסערה ותפוצץ משברים,    יתרוצץ גדוד אחד, יתרוצץ כחזיז    בין מחנות עננים – ובראשם בכידון    ישתער כנמר ויבתק והתיז    וירוצץ ויפוצץ ולרגליו אבדון    ומבוכה ומבוסה אף כל רוח ימס –    מי הוא זה הגבור? הצעיר דו-נואס!        ובמחנה האויב המונים, המונים    גבורי ישראל כה יוסיפו לבוס,    וגדודים אחרים בחרבות כידונים    יתנפלו מסביב, יפנו ערף לנוס;    אך צבאות האויב לאלפים, לרבבות    עוד יגיחו סביב חילים, חילים – –    עוד יעז הגבור, עוד יפיץ להבות    אך ידו כבר יגעה ובגבעות החללים    מצא קבר מבחר גבורי דו-נואס,    רק יוסף עוד נלחם וגדודהו העז.      ­   וממרום שמי התכלת ירד לפאת-ים    כבר השמש, ויפץ קויו אחרונים    הקרים כפגרים ואדמים עוד מדם    על הים הזעף, על גליו זידונים    על שדה-קרב הזרוע רב פגר אין קץ,    הבולע ים דם ודורש דמים עוד –    עוד תברק שם החרב, יעוף עוד החץ    ויקרקר קירות לב ויפלח קדקד…        התאזרו, גבורי!.. הוי, נמות במחיר רב!    ומצבת עזנו יהי שדה הקרב!        נואשים גבורים נלחמים ככפירים    עד קהה צור החרב, יגעה גם היד,    וגדודים חדשים ובקולות אדירים    האויבים כזאבים יתנפלו מכל צד.        הוי נמות גבורים, ובידם אל נפל!        עוד גבעות חללים, עוד נהרי נחלי דם    ישתפכו מסביב, עוד ירעם רעם קול –    אך שרידיו כלם יחד גם הם נפלו שם.    ובמעף החזיז התרומם דו-נואס    עם סוסו האביר אל שיא שן סלע עז.        אז תקום הסערה ומבטן התהום    התפרצו הררי אל ובקול רעש גדול    שם ירומו, יריעו, ירקיעו שמי רום,    יתפתלו, יתגלגלו, יסבו במחול –    המאור הגדול שם טבע במצולות.        ומראש שן הסלע ישקיף דו-נואס    אל הים, האויב – יאזין רעם קולות,    קול גלים זידונים, קול נצחון החמס,    קול עמו הטבע בים מבלי חף –    ויקפץ – ויצלל במעמקי-אין-סוף.       תר’ס       "
4289,אלתר לוין,50,1,3,4,1,0,1,אלתר לוין,"   	 	 	     אחי! בטבלך טבילות ארבעים יחד עם שרפי שקיעה במימי האפקים;  וגלים נצים, שאון איתנים, המית גלי נפש,  מכים דכים בלב רחשים, בלבך שואף דרור וארץ,  לב דור חדש חולם נחלה, נחלת אדמת אבות;  ורוח עליון תאחז אותך, בונה חרבות היכל,  בגשת אליך צל התמונה, חלוץ קבור הגבעה,  חופף על צפרירי כרם, אבקת זהב פרדסים;  אז, בשקיעה, בהיותך אתה מונה מספר לחלוצים  גואלי עמך, אור העתיד, פודי נחלת קדומים–  והיה, אחי, שירי לך רפסודות על ים חזונך…  ואחוז חלומות תאזין רזים ותלוה מיתת קרן  גוועת וגוססת;  ובלבך, אחי, טרם נתק מיתר חם ובוער,  אש לא עממה, שביב לא תם, לא תמו עוד רשפים,  נימי נפש, צלילי לבב הדים מן העבר;  ואשי מעלה, זיקים קדושים, זיקי המולדת  אוכלים אותך, אוכלים, אחי, בלהב האיתנים:  אז, בשקיעה, בהיותך אתה מונה מספר לחלוצים  אשר דמם רוה ארץ, אשר דמם כן יצמיח  חולמי נחלה, ניר גבורים, חלוצי דור משיח–  והיה, אחי, שירי לך הרחשים אל לבבך…          "
3279,שלמה אבן גבירול,40,1,1,1,1,0,0,שלמה אבן גבירול,   	 	 	         שאלי יפה פיה מה תשאלי מני / כי קול תחנתך עלה במו אזני  לביא פגשני קם אחריו נמר / ואברחה מהם ואעזב גני  מדי עבר אלה הנה דמות פרא / קם בחצות ליל ישב עלי כני  האל קרא אליו כקרא אלי אמו / קומי ושובי לגברתך והתעני.            
596,חיים נחמן ביאליק,6,1,3,4,1,0,0,חיים נחמן ביאליק,"   	 	 	     מה-מה-מה, מה-מה-מה  יפעה כל-היום השה.        שה בן-כשב    אוכל עשב,  מה-לך שככה תהמה?  אולי רעב אתה, שמא  יתאב לבך פת בחמאה –  באה, שיי, בא אלי,  כל-מחסורך, דע, עלי.            ""לא, בן יקיר, לא ארעבה,  פת בחמאה לא אתאבה,  משקי נתן, מרעי דשן,  אך אהה – ורועי ישן,  וביער שבעים זאבים,  כלם הומים, כלם רעבים,  ואנכי רך ורפה,  ירא אני פן אספה,  על-כן אזעק, ובכל-פה:  מה-מה-מה, מה-מה-מה  מה חטאתי ומה פשעי,  ומאין יבא ישעי,  מה-מה-מה, מה-מה-מה,  אוי מי יחמל על השה.""        "
2282,שמואל הנגיד,32,1,1,1,1,0,0,שמואל הנגיד,"   	 	 	    ורתאה הדה אלמרתיה והי אטול מא רתאה בה ודכר פיה אלתלתה מן אהלה מאתו בעדה  וקונן עליו את הקינה הזאת, והיא הארכה מכל הקינות שבהן קונן עליו, והזכיר בה שלשה ממשפחתו שמתו אחריו   ימהר יום /  פקדתי /   ויאבד יום /  ילידתי    וחיש אובל / אלי עפר  /  ואל אראה / ברעתי.    היש מכאוב / כמכאובי, /  היש דומה  / למכתי?    למי אגיד  /  יגון לבי /  ומי ירגז  /  לקורתי?    ומי ישמע  /  מרי שיחי /  ויתעשת  /  להותי?    יחידתי,  /  היי כפר /  לאח ילד /  לצרתי,    ומי יתן  /  ותלקח   / תמורתו  / יחידתי!    אהה על אח / אשר אחז /  כאב חומל /  באהבתי,    אשר היה –  / והייתי, /  ואיננו – /  וחייתי!    ולו איטיב /  ואשמר את / בריתו ש- /  הפירותי –    אזי באה,  /  ביום באה /  חליפתו,  /  חליפתי!    זכרתיך, /   בכור אבי, / בערש ליל / הנחתי–    וגזל זכ -  /  רך מתוך /  שתי עיני /  תנומתי;    ואזכר את /  מלונך, צם / בבית שחת,  / בברותי –    ותתהפך  /  בתוך מעי, /  לראש פתן, / אכילתי;    ואזכר שכ - /  נך  צמא /  בקבר עת /  שתיתי –    וימסכון  /  דמי עיני  /  ושקויי  /  ודמעתי.    אהה, אחי, /  הסבות  /  לקינים את / עליצתי,    והיית   /  נגינתי – /  ואת היום  / מגנתי;    והיה זכ -   / רך ערב  /  עלי נפשי  /  וחיתי–    והיום זכ - /  רך לבת  /  יקוד ישלח / בלבתי.    ועת אשמע  / אשר יקרא / בשם ‘יצחק’ / בקרבתי –    אזי תחם  /  יחידתי  /  ותשתפך  / מררתי,    ונגדי א-  /  חזה קומות / זקופות מ- / נפילתי,    ופיות מ-  / לאו בשחוק / וקול רנה /  לשואתי,    ואיך לא א- /  עצר בכיי  / בבא ששים / לבכיתי?    אהה על אח, / טמנתיהו  /  בידי תוך  / מחלתי,    והורדתיו  /  בבור עמק, / והשכבתיו – / ויצאתי,    כאלו לא  /  ימי נער  /  אלי צלעי  / במטתי,    ולא ישב  /  לבית ספר / ודת עמי  / בשחרותי.    אהה על אח, / משכתיהו   / אלי שחת / באותי,    וצלמות  /  וגוש עפר /  בצל חדרו / המירותי,    כאלו לא  /  נשקתיהו   / וערבה לו  / נשיקתי,    ולא שכן /   ולא ישן  /  בצל ביתי /  וקורתי,    ולא שמח  /  כאוכל עד / בבואי מ- /  נתיבתי,    ולא ששתי /  בתוך ביתו, / ולא שש הוא / בתוך ביתי,    ולא חלה  /  לרעתי,  /  ולא חדה /  בטובתי,    ולא היה  /  מנוסתי, /  ומעזי  /  בצרתי,    אשר סודי  /  אגלה לו  /  ואודיעו  /  תלאתי.    מאור עיני  / אשר דעך /  והרחיב את / כויתי,    הכי יחיד  /  עזבנוך  /  בקבר, יום / מהומתי?    הנכספת  /  לרעים מן /  שאר אבי  / והורתי,    ולקחת   /  שלשה מן / בני ביתי  /  ותרבותי    והשכבתם /  סביביך   /  ונדו מן  /  מסיבתי,    ולא הועיל /  לך מותם – / והוא עלי  / כמיתתי.    מעט תשכב  / ותנתן   /  בצד קברך  / קבורתי,    וימים ש- /  גזלוך   /  מהרה יג - / זלו  אותי.    יניחך  אל  /  אשר המית / ביום מותך / מנוחתי,    ויגמלך ,  /  כצדקך, צור / גמלני   /  כרשעתי.    אני מואס  / שנת עיני  / וקץ לעד  / בנומתי,    ומבין כי  /  ביום מחר /  תבואני   / מחתתי,    וכעשוי   /  לגופתך  /  יהי עשוי  / לגופתי.    ומיום בוא /  פקדתך  /  אני חרד  / לחטאתי,    ותוכחת /   במיתתך   / לכל נבון /  וכל פתי!         "
6246,יהודה קרני,332,1,3,4,1,0,1,יהודה קרני,"   	 	 	     מאין עוזר וגואל ומסוכך,  אם לא ממך, ירושלים,  ואי דרך קצרה וקרובה מזו שמתוכך  לשמים?    בעמדי על הר בך ובהרימי  אזרועי, אם ראשי –  אגע שחקים, ועמי  אלהי־קדושי.    מתחתי אין צל, ומלמעלה אין עננה,  ואין בודלת ביני ובין שחקיך,  ונפשי עולה שמימה בתפלה ורננה  עם תימרות אבקיך.        "
2753,שלמה אבן גבירול,40,1,1,1,1,0,0,שלמה אבן גבירול,   	 	 	    È — — — / È — — —/ / È — — — /È — — —   הלא תראה מידעי  שחקים כערוגת גן  וכוכבים כשושנים  והסהר כמו אגן.          
4989,חנה סנש,105,0,4,4,1,0,0,חנה סנש,"   	 	 	     הורה גועשת, סואנת, רועשת,  פורצת, סוערת סביבי.  בקסם של קצב  מגיל ומעצב  מושכת גופי ולבי.  הרגל צועדת, השכם רועד,  השיר מתלקח, הזמר לוהט,  רקוד ושירה,  תפלה בלי מלה  אל אל-העתיד, אל אל-יצירה.  ולפתע…  דמות מרחפת לנגד עיני.  זרועי התחמקה מחבק חברי.  לבי מתנכר לשירה הגועשת.  קרובה ורחוקה את כלי היא כובשת.  עינים כחלות, מבט כה שואל,  שתיקה עצובה ופה עקשני –  גובר בי השקט – נשארתי עומדת  בין מאה בודדת. היא – ואני.       קיסריה, 27.2.1943       "
6495,שלמה מנדלקרן,382,1,3,4,1,0,0,שלמה מנדלקרן,"   	 	 	    בבואי בפעם הראשונה לבית מועד לכל־חי אשר בווילנא ואשתומם לראות המון מצבות הגדולות המלאות לן מליצות נמרצות, כתובות בידי סופרי העיר יצ""ו.   הקבצו מתחסדים, בני בלי־בינה    ובואו לווילנא אשר ברסיא המדינה;    הן אם תמנעו נפשכם מן ההגיון    מספר כתוב עברית בדיו על־גליון:    פה בינות לגלים שכבו למעצבה    וקחו שפת־עבר מן אבני המצבה!        "
5622,יעקב שטיינברג,261,1,3,4,1,0,1,יעקב שטיינברג,"   	 	 	     ככלות יום-מדרון ארך באני ליל-אפסים,    ואני במבואות קריה ותר כל דמות וצלה;    החרשתי כבר לנפשי — והיא עלי הגדילה    תוחלת-סוד וענות כל מדרך אמתים.    זו תכלת יד וכח — לבשתי ידעתיה,    עת קרום הנפש יבער ותחתיו אפר צונן;    כשבע חרפת-איש שבעתי מהתבונן,    מרגש אל בשורת-ריק וכרות רק-ריק מפיה.    אמרתי די — ופתאם השתולל מחול-צעדים,    ולנגדי שלש-נערות שלובות חן ומשובה,    ובחלפן יחד פרצו בקולות-צחוק נצמדים.    ואדע: זה לי לעג בתמו נער תמים,    ובשטפה חיש הניסה האהבה את טובה,    ובצחקו גז מלפני האשר לעולמים.        "
1435,יהודה הלוי,26,1,1,1,1,0,1,יהודה הלוי,"   	 	 	     לא האמין אמון  לא האמין אמון עלי תולעת,    כי אחריתו להיות תולעת.    יסב זמן את‑ כוס עדניו על אנוש,    מתנכרה להם – ולי מודעת.    הם טעמו טעמה ואמרו לי “דבש!”    ואטעמה ואמרה “קבעת”.    החושבים כספם לעץ חיים – ועל    כן ייראו לנגש בעץ הדעת.    החרשים שמעו – ואשרי איש אשר    דובר עלי אזן והיא שומעת –    איך תחשבו חכמה כגחלת? ולו    עלתה בידכם – היתה טבעת.    איך יטרפוה אוהבים לנום? ואל    ברא כפיריהם בלי מלתעת!    איכה חמורים רובצים יוכלו שאת    משא – והם נלאו שאת מרדעת?    חברת בהמות כורעה תמיד למול    הקיר – ולא יודעה למי כורעת.    אם באלהים נשבעה, אל תאמן!    כי באשר לא ידעה נשבעת.    “סור” אמרו לאל, וסוד דתו וסוד    דעת דרכיו מאנו לדעת.    לא יצלחה בעדת משגעים אבל    איש יהפך נפשו למשתגעת!    כמעט בעניה אבדה נפשי בעם    נשאו לרום קרנם, והיא נגדעת ‑    לולי פני מאיר אשר בו היתה    שוגה באהבתה ומשתעשעת.    שמתיו מקום זרע – ומצאתי קציר    חסד, תבואת אהבה נזרעת,    ידיו כעץ חיים, ועץ דעת בפיו,    פניו – פני חמה בלי שוקעת.    רואים מעט שניו ורב שכלו – ולא    ראו לפניו תם בלי מגרעת!    הן יאמרו, כי יחזו גפן יקר    “אי נמצאה כזאת ואי נטעת?”    לו את‑ אבותיו יחזו, אז יאמרו    “היא מעלה מאב לבן נוסעת.”    יאות כבוד אביו עטרת לו, כמו    תאות עלי ראש אהרן מגבעת!          "
956,משה אבן עזרא,11,1,1,1,1,0,0,משה אבן עזרא,   	 	 	     ראה שלחן אשר ידמה לגלגל/ והנני בתוכו כלבנה  ואלי ישלחו ידם נדיבים/ למען כי אני מטוב טעונה.          
2755,שלמה אבן גבירול,40,1,1,1,1,0,0,שלמה אבן גבירול,   	 	 	    כתמר את / ר' שלמה אבן-גבירול       כתמר את בקומתך / וכשמש ביפיתך    חשבתיך בעלת צדק / אביגיל בצדקתך    מצאתיך כי הרגתני / כאיזבל ברשעתך    כלילת הוד יפת מראה / אני חלה באהבתך    והעלי משאול נפשי / ואל אמות לעמתך.        
1520,יהודה הלוי,26,1,1,1,1,0,1,יהודה הלוי,   	 	 	    [נמתי לצד יגון ולבי ער]      נמתי לצד יגון ולבי ער    נחש ואמר מה לך נרדם    קום וחזה פרדס בספרי דוד    ורוה והתענג בטוב נרדם    בקע אשון חשך בדם אשכל    אם אין לך נר אש ערך נר דם.        
3021,שלמה אבן גבירול,40,1,1,1,1,0,0,שלמה אבן גבירול,   	 	 	         מדבר־מום באיש חיל / המיום יעשה־ליל.        
3105,שלמה אבן גבירול,40,1,1,1,1,0,0,שלמה אבן גבירול,"   	 	 	       מה לך יחידה, תשבי / דומם כמלך בשבי,    כנפי רננים תאספי / וכנף יגונים תסחבי?    כמה לבבך יאבל, / כמה דמעות תשאבי?    דבקת ביגונך עדי / קבר בתוכו תחצבי.    דמי, יחידתי, לאל, / דמי ואל תעצבי,    עמדי וצפי עד אשר / ישקיף וירא יושבי!    סגרי דלתך בעדך, / עד יעבר זעם חבי.    יקל בעיניך מאד / אם תצמאי או תרעבי,    ירב שכרך עד מאד / ובאחריתך תיטבי.    הנזרי מאחרי / תבל ואל תתערבי!    מה לך, אדמה בוגדה, / תתהלכי ותסובבי?    נפשי ביפיך מאסה ־ / לשוא עלי תעגבי,    אל תתני, כי מחרת / תקחי אשר תתנדבי!    שובי יחידתי, לאל, / שובי ולבך שובבי,    התחנני אליו, וגם / דמעה לפניו שאבי,    אולי יצו וישלחך / מבור, אשר בו תשכבי,    מבין אנשים בוערים / שתשנאי ותתעבי.    אם תכתבי ־ לא ידעו / אם תמחקי או תכתבי,    אם תאמרי ־ לא ידעו / אם תצדקי או תכזבי!    יום תצאי מהם ־ תני / תודה וזבח קרבי,    יום תצאי לראות אנוש, / אז כאנוש תתחשבי.    קומי, עניה סערה, / קומי וגם התיצבי,    קומי וגורי באשר / תודעי, תנקבי.    קומי ושכחי אב ואם, / צורך לבדו אהבי,    קומי ורוצי אחריו, / קלה כנשר או צבי.    אם תמצאי מצוק וצר ־ / אל תפחדי, אל תרהבי,    אם תדרכי עמק והר, / אם במתי ים תרכבי.    שימי ספרד אחרי / גוך ואל תתעכבי,    עד תדרכי צען וגם / בבל וארץ הצבי ־    שם תדרכי כל עז, ושם / תנשאי, תשגבי!    למה, עניה סערה, / תכלי ולמה תדאבי?    העל נטש עמך, ואם / על בית מגורך תדאבי?    שימי שתי אלה למול / עינך ־ ואז לא תכאבי:    כי צל אלוה בעדך ־ / אם תלכי או תשבי,    כי גר אני נחשב, עדי / עצמי בקברי תרקבי.    זכרי שלשה נתנו / לגור, ובהם חשבי:    איתן ואיש תמים וציר / נס מפני יד אויבי,    חסו בגלותם בשם / צור בערבות רוכבי!    ארץ יריבי, אחרי / תואר בקללת בן אבי.    גפרית וגם מלח ואש / תאכל יבולה בעבי.    אי לך ארץ שוררי, / יום אחרי תעזבי!    אין לי בקרבך נחלה / אם תצרי או תרחבי.    תאות לבבי לנדוד ־ / עד אן ומתי תקרבי?    הן בין שורים נאסר / להפה' עלי מא חלבי!    להפה' עלי קום ג’דו / לם ישערו מארבי,    להפה' עלי מכת’י בהם / ועלי עט’ים תנשבי,    להפה' עלי זמאן אבי / קד טאל פיה תעג’בי,    להפה' עלי סקע אלד’י / קד צ’אק פיה מטלבי,    בקית פיה מפרדא / חתי אסתבד תגרבי,    חל אלג’פא מקאלתי / אללה יעלם מד’הבי!      תרגום הסיום הערבי:   אוי לי על מה שקרני!    אוי לבעלי האושר שלא הבינו את זממי!    אוי לשבתי בקרבם ולהיותי קשור בהם!    אוי לזמן הסרבן ־ ארך תמהוני עליו!    אוי לנווי אשר הוצר בו מאווי!    נשארתי בו מבודד עד שעלי לדאוג להגירתי.    הקשיחות נתנה מוצא למלתי אלוהים יודע את דרכי!        "
19,יהודה ליב גורדון,2,1,3,3,1,0,0,יהודה ליב גורדון,"   	 	 	    למשה הכהן   מכתבך קראתי.  אף אמנם חטאתי,  אהובי, נגדך,  כי כל מכתביך  אשר אלי באו  מענה לא מצאו.  אבל לבי תמים  אתך כל הימים,  לא מעלתי מעל;  עדי בשמי מעל!  וכמו בילדותנו  עת שחקנו שנינו  ילדים תמים וקטנים  עלי מעין גנים,  שם תחת השיחים  בין תלמי האבטיחים,  כן רחוק מנגד  לבי כל בגד,  גם עת הפרידנו  האל זה עשנו.  ומי יתנך בצל קורתי,  ותרא את עבודתי,  ותדע עמלי  ואת מר גורלי,  כי אעמוד יום וליל  על משמרתי כבן חיל  מבקר אעמול עד ערב  להביא לביתי טרף,  ורגלי תמיד נעות  ללכת לשעות  אל בית-הספר,  לתת אמרי שפר,  או אל בית הנגידים  להורות לתלמידים;  ובשובי אל בית מגורי  בזרועות אשת נעורי  ובתי יחידתי,  גם שם לא אמצא מנוחתי;  כי אז נפשי בקרב  תעמל כל הערב,  לחרות עלי לוח  כל מעלות הרוח,  לשפך כל מעיני  על הספר לפני.  כן עיף וחסר כח  לא אדע מנוח  עד הסגר העין,  עד אישן כהלום יין;  חיש תחלף התנומה  ובטרם בקר אקומה  לשוב אל סבלותי,  האוכלות כל ימותי.  כן רגע לא אנוח  בבשר וברוח,  כן תמיד אסובבה  עד זקנה עד שיבה,  וכגלגל בית רחים  מרדף מחשרת מים!  על כן, רעי בו חפצתי,  על כן פי קפצתי,  כי מעבודה קשה  נפשי רפיון לבשה,  על כן לא עניתיך –  אבל לא שכחתיך!  ובבא בן אחיך  ויבא אמרי פיך  ערוכים בטורים  נחמדים והדורים  בם אותי הוכחת:  ""רע, מה-שכחת אותי  אותי את רעך?""  קמתי אל קולך  ועסקי כי רבו  חיש כלם נעזבו,  אחרי גו השלכתי,  ובעטי משכתי  בעבור דבר אתכה  שלום, טובה וברכה  ולהגיד כי על לוח  לבי, ובמחבא רוח,  את שמך חקותי  לעד עד יום מותי,  עד ארד שם מטה.  זכרני גם אתה!  ובשובך בי לדבר  אז חילים אגבר  לענותך דברי טעם  מדי פעם בפעם,  וברגעי המרגוע  בך אשתעשע,  כי חמודות אתה  לידידך מנער  היושב עתה פה בעיר צער …          "
781,משה אבן עזרא,11,1,1,1,1,0,0,משה אבן עזרא,   	 	 	     קח-לך מזרק / שהם ואמר / מגו סהר / גוו מצק  העת יכרע / לפני הכוס / שור עין שמש / מפיו מצק.          
6625,חיים לנסקי,385,1,4,4,1,0,0,חיים לנסקי,"   	 	 	       איזו זגות! זיו רך, זיו רוחני כזה!    ממש לא יאמן כי יספר.    רק נשם קל אחד מעמק החזה    ואין קיום בן־רגע למחבר.    הכל נתלש ועף… אין פלא כי עלה…    העץ! העץ כלו יגביה עוף.    לא נס ולא נסתר. הכל נגלה, נגלה –    העץ, העץ כלו יגביה עוף.    תרימה קול – אין הד; תרכינה ראש – אין צל.    קלות מקורי שלהי־אלול.    מנטל משקלו החמר מתנצל    כמן כתובו של דף רשרוש עלעול.        "
115,יהודה ליב גורדון,2,1,3,3,1,0,0,יהודה ליב גורדון,"   	 	 	     מבלי להוציא המכתב מתוך תיקו  אוסיף פה מה ששכחתי שם בשלי  כי השיר אבעי-להו מאת תיק""ו,  הנדפס באחד מגליוני “המליץ”,  אשר שאלת עליו – הוא באמת שלי.  ומפני חפשיות “המליץ”  שאינו מזהר בשלי ושלך ואינו מבחין בין טוב לרע  לא נזהרתי גם אני בין מלעיל ומלרע  ודין החרוז “שלי” כדין נסוג אחור  שאינו מקפיד בפסקי הטעמים…          "
143,יהודה ליב גורדון,2,1,3,3,1,0,0,יהודה ליב גורדון,"   	 	 	    [על הספר אשר שלחתי במתנה להבביבליותיקה אשר יסדו נערי בני ישראל יוצאי רוסיה בפאריז, אשר חברו יחדו בחברת “בני ציון”]:   ל“בני ציון” היקרים    בפאריז אם הערים    לברית אחוה ולפתיל צמיד    ולזכרון לפני ה' תמיד    מאת אחיהם בן ארץ מולדתם…         "
4057,אברהם אבן עזרא,46,1,1,1,1,0,0,אברהם אבן עזרא,"   	 	 	    על שם יעקב     עשירית כף בראש השם,    עשירית כף באחריתו,    והשנית בחשבון כף    בחסרון כף ומחציתו,    והאות השלישית כף    ותבא עד תכונתו.        "
1687,יהודה הלוי,26,1,1,1,1,0,1,יהודה הלוי,   	 	 	     חתן בחי שמך וחי מלכי    אל ישלחו יד בי חבריך    אהיה סגלה לך ותשלח בי    ידך ויד אשת נעוריך.        
2038,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	    בית עולמי /      הנה מימים ימימה,    בעת יגוני יפעמי;    אז רגלי ארימה    לפקד בית עולמי.        בית עולמי במעמקים,    בגדר גם גדרתי;    ומתי שם במחשכים,    מאות רבבות, קברתי.      מעיני אנוש נסתרו,    גם מעיני העיט;    מתי לרבבות קברו,    לא תשאם אני-שיט.        עמק בלבבי – בית עולם,    חצר-מות חדריו;    ומתי שם כגולם,    שוכבים מכל עבריו.        בתכריכי הדאגה לוטים,    בצרור היגון צרורים;    רבם בארון כחנוטים    ורבם כרשעים קבורים.        למאות לרבבות נפשות    קברתי בגיא נשיות;    הנפשות הנה הרגשות    מחשבות – הגויות…      ארונות הם הזכרונות,    בם חנוטי סגרו;    ולנרות תמיד – היגונות    במקדשי שם יבערו.        ולבל תהיינה נשכחות    אבני-זכרון שמתי.    מצבות הן האנחות    בדמעה שמותם רשמתי.        השכחה היא התולעה    תאכל עצם בשר המת,    הרקבון, רוח נכאה,    רמה הנה – העת.        כמה פה קברות נשכחות    לא אדע מקום איהן;    וכמה מצבות נמחות,    מאין השם עליהן.        אי-שם פחדים וזעוה,    מי אלה הקבורים?    שמה קברות-התאוה    ומתי חטאות-נעורים…        ופה בארון זכרוני,    חנוטה אחת סגורה;    וכנר-התמיד, יגוני,    אשו סביב תאירה.        קרא-נא כתבת המצבה,    תקפא כקרח צפונה;    ""פה תשכב למעצבה    הנשיקה הראשונה""…       הבט בעמק שחת    שם מצבה נמחה;    עלי עפר נחת:    “אהבה נשכחה”…        הנה בארון זכרוני    ממר לבונה מקטרה;    מנר-התמיד יגוני    מסביב תופע נהרה.        עלי המצבה רשומה,    שם המתה היקרה;    ""פה תשכן דומה    “אהבה – נסתרה”…        ומצבה שבורה נושנה    על גל-קבר נצבה;    עליה רשום: ""פה נטמנה    תקוה נכזבה""…        כמה מחשבות נשגבות,    כמה גויות טהורות;    ורגשות-נפשות נאהבות    נקברו מבלי ספורות?        כמה ארונות זכרונות    נשברו, חלפו, עברו;    וכמה נרות – יגונות    כבו אורותם בערו?        השכחה היא התולעה    וכבר רבם אכלה;    ומרקב רוח נכאה,    כבר נרקבו כלה.        רבם ממותי התחלואים    פה לקברות הובלו;    ורבם בלתי לי ידועים,    כנפל-אשת כלו.        גם קברות-הקדושים    בארונות הנה קבורים?    בגלי קברים שלשים    בחלקה אחת סדורים.      מצבות גדולות, רמות,    סביב למראשותם;    אותות עליהן נרשמות    נקראו בשמותם.        בארונות הם כחנוטים,    כמתי עולם קבורים;    בתכריכי הדאגה לוטים    המה – ימות הנעורים.        התדע אלה גלמים    שבו פה לעפרם?    מתי השנים, הימים,    ושלשים הם למספרם.        "
5993,יהודה קרני,332,1,3,4,1,0,1,יהודה קרני,"   	 	 	     לא רק בעתונים, – בכל קרן זוית  מתוכחים על נאומי ר' חיים ור' דוד:    שניהם ראויים ליצג את הכנסת,  שניהם מעידים בזכות ולא בחסד.    הראשון קר־המזג, מתון ושלו  לשונו עצורה, והסערה – רק בלב,    הוא נואם ממש כפרופסור בקתדרה,  אלא שהבלט משהו מרך חוט־השדרה;    ואולם השני – לשונו אש לוהטת,  פעמים היא צורבת וגורמת שרטת.    משל לאהבה ארצית המונית  כנגד אהבה רוחנית, אפלטונית;    על כל פנים אין זה אסון וצרה  אם אחד העדים צעק צעקה מרה,    ותנו לו חפצו, יתרעם ויזעק,  מזעקה בצר לו – איש עדין לא נזק,    ותנו נא גם לנו קצת לקצף ולרגן  ולהתחמם לחמו של בן־גוריון.    היו ויהיו עוד עדים מתונים  ואל תרגזו לקצת החצים השנונים;    אמנם: מתון, מתון ארבע מאות זוזי שויא  אבל לבעל־הקורה מתר לכנס בעביה,  רצוני לומר: הענינים מאד מכאיבים  ופעמים אין לזהר כל כך ב“טון” וניבים,    וכל מה דעבד רחמנא לטב עביד:  המתינות של ר' חיים והרגז של ר' דוד.     הארץ, 14.3.1946       "
3677,אברהם אבן עזרא,46,1,1,1,1,0,0,אברהם אבן עזרא,"   	 	 	     שדי משושי ושמחת גילי,  אם לא תהי לי, יי, מי לי?    מלכי, קרבי כחליל יהמו  על רב עוני כחול ים עצמו.  צור, אם חטאי כשנים אדמו –  יהיו כצמר לנגדך, אלי,  אנא אלהים יי חילי!    אדיר, ראה כי משנאים עוררו  עלי חמסים, ופיהם פערו  סביב, וחסד עשות לא זכרו –  עורר ימינך ותשבר עלי  וחבש מזורי ורפא חילי!    ישר, אשר כל פעליו צדקו,  הושע עשוקים בלב מר זעקו,  כי שואפיהם ידותם חזקו –  אזעק ביומי לך ובלילי:  צור תענני ותקשיב קולי!    רחם עניה בלב ים טבעה,  מיום אשר הגלתה לא רגעה,  שחה לעפר ולשאול נגעה.  מה תהמי לי ומה תוחילי?  צפי לצורך ולו הוחילי!    היום שבחי לך ערכתי  ופרי שפתי לך שלמתי.  אלי, בך אקראה: 'אויבתי,  מה תשמחי לי ומה תגילי?  אשב בחשך – יי אור לי!'        "
1808,יהודה הלוי,26,1,1,1,1,0,1,יהודה הלוי,   	 	 	     הם הם ימי תבל וליליה     אל נא תסיתך בהבליה    התנכרה כי לבשה רקמה    ארגו ידי עב טל פתיליה    רקמת ערוגת ציץ ערוכת פז    ממשבצות זהב מעיליה    דמעת ענן בקר עלי לחיה    כי בקרה ויבך  עליה    לא גלתה מתת יבוליה    עד קנאה בצבא זבליה    מאת עצי עבות צלליה    מטללי אורת טלליה     רוח שמחות נשפה נשף    וימחאו כף כל שתיליה    כף תקעו כי תקעו דודים    את-אהליהם בין אהליה     תשלח לחולי אהבה ריח    פן תגפם אהבה וחיליה     היא שובבה רוחם וחשבו כי    מחתה לאהרן בין גחליה    על רצפת שש שחקו מים    זכו כאהבתם גחליה    ישתקשקו גלים ויהמו עד  היו לפימות על כסליה    תסב עליהם כוס מלאה אור    לב הנזירים ישט  אליה    כתמי זהב אופיר גנזיה    עד טהרה מכל בדיליה     אל תשאלו על מלחמותיה    כי לוט ונח מחלליה    לא בלתה אך יספה עדנה    עד הן והנה דם בתוליה    יפה ממאנת להסתר    תסחב סביבה אור בשוליה    לא העלימוה כלי שהם    אך חבאו  תחת מעיליה    דלה וכמעט לא ידענוה    לולי בשמים הם רכיליה    כי רקחיה רקחי בשם    גם רכלי המר ברכליה     תהרג והיא חיי הרוגיה    תחליא והיא מרפא לחוליה    לא העלים עצה בכליותי    משוש אשר נחבא בכליה    כזה וכזה שותה תבל    נגדי לנשותי עמליה    כמעט ואמר בעדה לא זאת    לולי אשר אכיר פעליה    התבאשה עם כל נדיביה     גם שלחה יד אל אציליה     לרים כסילים על כסיליה     ועלות נפלים על נפיליה     תפריד ולא תחביר כאלו אל    יצב עלי פרוד גבוליה     עת ישמאילו  מאמיניה    או יאמינו משמאיליה     אין לה ביפיה  מחמד כי אם    חכמה והלך על שביליה    וראות פני מלכה ואבירה    השר יהודה שר חיליה     הוא החיה חכמה ואיך יאמרו    חכמה תחיה את בעליה    תאמר והוא פשר אמריה    תמשל והוא ענין משליה    בת רעיונה זרחה לו או    כימת מזמה עם כסיליה     שירי בני אסף יראוה    ויתנו נזרם לרגליה    נשקו עפר מדרך נעליה    כי יראו לנשק נעליה    לא חטאה כי נדבה לעבד    פסל אני כפר פסיליה     מאהבתה פרקה נזמה    לעשות עגילים לעגליה    איך אמרה כי אכפה עלי    ועדי עדיים לי במליה     לא כבדו עלי דבריו לו    כבדו בראש כלה כליליה    עורה אביר חכמה והנער    ישתחוו לך כל שחליה    כי לבך שרשה ומטעה    ולשונך פריה ועליה    מי זה במלחמתה אשר יעמד    נגדך ואתה רב פעליה    ולך לבדך היא וזולתך    היו לזנב נחשליה     הנה לך בת אהבה מאת    נפש בך חשקה וגיליה    אם לא בך תפיל חבליה    תחיל ותזעק בחבליה.          
118,יהודה ליב גורדון,2,1,3,3,1,0,0,יהודה ליב גורדון,"   	 	 	     מבשרי אחזה – אלה ישמרני:    בשאת או ספחת בקרבי החליתי    אל תחת המאכלת הובאתי    ואדני העיר עלי ויחייני ויחלימני.        תרדמה הפילו עלי ויעקדוני,    כל חושי בי פסו, סביבי צלמות…    אמרתי נגזרתי, אישן המות –    ואדני האיר עיני ויקימני.        שוא יגרתי, כל מגורותי יחד    לא באו; פחדי לא היה פחד,    מאכלת הרופא השאת כרתה    ושנתי לחוש הכאב לא נתנה.        גם עתה מבשרי אחזה אלה,    יום-יום אתחזק, אחליף כח וחיל,    ותשעשעני תקותי כי עוד חיה אחיה    ואזמר חסדי-האל יום וליל.        עמי יושב ציון, אני מופתך,    גם אתה חלית כמוני מחלה אנושה,    גם עליך תרדמה עזה הפילו    ומאכלת המנתח הורמה גם עליך;        אך כל זאת הועילה לך לישועה ונחת:    מאכלת המנתחים הסירה התזה    הנגע ממך, השאת והספחת,    וכאב לא חשת בשנתך העזה.        עתה הקיצות כי יי יסמכך,    קום התעודד והיה לאיש-חיל,    חבלי השנה העבר מעיניך    וראה כי אתא בקר, גז הליל.        אל תתן עוד לשאת לעלות בקרביך    שנה שנה תתחזק, תחליף כח.    התעוררו, התעודדו והיו לאנשים,    הקיצו ורננו לחיים חדשים.    עוד חיה יחיה ישראל    ויספר לעמים חסדי האל.           "
6961,אברהם בן־יצחק,435,1,3,4,1,0,1,אברהם בן־יצחק,   	 	 	     מאחרי דרדר ודראון  ומרי טעיותי יזבל גני  ולילות (בשתי) חשוכי מרבד רגלך  עתה בואי  ודגלי ינופף זהרו  אל הבאות.        
3118,שלמה אבן גבירול,40,1,1,1,1,0,0,שלמה אבן גבירול,"   	 	 	    ומיצירתו השקולה בישוב דעתה וקינתו המצערת שבה הוא מקונן על אביו.  ואמר על אביו את הקינה הזאת והיא נקראת מסע המות.       התלאה מנשא או מי עזרך / ואולי הדמי היום גברך    ועוד לא עברה כזאת לבבי / ואל תגור ספות, כי בא מגורך    אחזתך רעדה מכאבי / כאלו מסמרות נטעו בקירך    ומאנחתך קדרו שחקים / ודע כי לילה יבכו לצירך    ואומר: הכאב המס לבבו, / עניתיו: לבך המס והרך    לאט, כי משאתי היגונים / עזבוני קשה לב ־ ואני רך    והחכמה תשיחני באבלי: / עזבתני ופתחת חגורך    אמר: למה תהלך אט, כאלו / עלי גבי בני עיש מדורך?    ולמה תעבר עלי ותפנה / בפניך ־ ואין שלום בעירך    ולא שמתי לך בבין מנחם / והעוזר תבונה לא יברך?    וחייכם, לבושי לא קרעתיו, / אבל מני כאב נקרע ונדרך    עמד, מות, ואל תקצר אנשים ־ / באבי הגביר נשלם קצירך    השוכן בין מעי בטן אדמה, / לך מעי, לך יהמו בזכרך    תמה מעז פני תבל, אשר לא / לבוש תקרע כמו נקרע סגורך    עלי תבל תהי אלף קללה / ועל זה הזמן שהוא אסרך    וחלית ־ והיה חליך בי, / וכבד החלי עלי וארך    כאלו החלי זולל וסובא / אשר אכל עדי כלה שארך    ומאן הזמן לתת לתבל / כפי אכלה לבד עצמך ועורך    מצאך החלי רע טהר לב / ועל כן לאחי נפשו קשרך    ובגד אחרי מזה אזרך / ופתח בחרי זרך וזרך    המזה הזמן אקח נקמה / ואם מהחלי אוכל בשרך?    אמת, כל משברי תבל מצאתים, / ועלי כבדו, קלים לשברך    קברך הזמן בלבב יגונים / והיגון בתוך לבי קברך    ושמש אספה נגהה בעיני / כאלו נאספה שמש בקברך    וסבוך באנחותי עננים / וריח מר עלי פיח עפרך    וכמעט מבכי עיני ובכית / שחקים קברך ימס וירך    ולו אבכה מעט מדי יגוני / אזי מרב בכי נחל עברך    ולו מימי פרת כדמי דמעי ־ / לעולם לא עברו איש במדרך    ואלו קרבו מאש לבבי / אזי בה נשרפו מישך ושדרך    ולו חכם לך, אבי, לבבי ־ / אזי נגזר, כמו מות גזרך    הכזאת תהיה נסגר בתחתית / ואשאר אני לשכן חצרך?    ונר יכב ויעדר מאורו ־ / וכבית ולא נעדר מאורך    אהה על נפלך, כתר זמני / ואוי כי מעלי ראשי הסירך    אהה גם הה ואוי לי ואבוי לי / אשר לא אדעה ממי מכרך    ולו שוו בך חפצי אדמה ־ / אזי נקל כמו יקר מחירך    ולולי כי לבבי לא ינחם ־ / בני עש נחמוני בעבורך    במותך אבלו אנשי אדמה / ואולם שמחו אנשי מגורך    ואם שוכני שאול יודעים ־ עליהם / להתדפק עלי פתח דבירך.    שקט, אבי, ואל תשם למעני ־ / ביום מחר נהי רעים בקברך    והחיים בידנו שאלה / נשיבה, אמת, לאשר יצרך.    אשר המר לבבי ביגונים / ובישר ובתם האמירך    ישוה חסדך עם רב חסדיו / וצדקתך ותמתך וישרך    ויעל נפשך, היא היקרה / ועד נחל עדניו יעבירך    ובצרורו, אמת, תהיה צרורה / ויהיה שם אלהינו מברך!        "
3983,אברהם אבן עזרא,46,1,1,1,1,0,0,אברהם אבן עזרא,"   	 	 	    סליחה(?)     אקד לך אל ואזמרך, / כי עיני לבבי ראותיך,    להגיד בבקר חסדך, / להודיע בלילות אמונתך.    בכחך אצלת מאין יש, ובינה / הכינות בלי קצב ותכונה –    והחכמה מאין תמצא / ואי זה מקום בינה?    רחום, חסדים לעבדיך הגבירה / וחרון אפך ממני הסירה    ומעמך, שה בין אריות פזורה; / לך יי הגדלה והגבורה.    הכי שמך המיחד עומד עמוד / לנצח, וזולתך מי יוכל לעמד?    על כן לך נאה ההדר והכבוד / והנצח וההוד.    מרום, על כן, שוכן שמי ערץ, / כתבנו בספר צדיקי א[רץ],    והנחילנו חיים ויבוא בן פרץ – / כי מלכותך בשמים ובארץ.    חנון בני ציון עירך / וקבץ פליטת עדריך –    יהיו לרצון אמרי פי / והגיון לבי לפניך.    זוכר ברית שלשת איתניך, / קרא דרור לעם קראת בניך,    וזכר תאמר ציר אמוניך – / ויחל משה את פני יי.        "
992,משה אבן עזרא,11,1,1,1,1,0,0,משה אבן עזרא,   	 	 	     הוה בלי־פה לערץ נאמת/ גלה לכל־אזן אבל אטמת  עברת יי עברה כשוט עלי/ ארץ ופתע היתה נעתמת  היתה כגן־עדן לפניה אהה/ כי אחריה ישבה שוממת  חשכו פני־סהר וממי ימשכו/ האור ושמש זעפה נכלמת  מיום אשר אם התהלות פקדה/ תחג כשכרה אבל נדהמת  תזעק אהה אחות ותתגודד ואם/ היתה מקנאה בה ומתקוממת  כל־בת לבית דודה בשקה תהלך/ תגז ותקריח ולא כסמת  יכבד מאד עלי קרא אשה למי/ כל־הפתאים היתה מחכמת  נבראת נקבה וחכמה נקבה/ כי הערומים היתה מערמת  דברת אמת היתה בפי תבל ומן/ יום אל לקחה מענות נאלמת  ושחק בפניה ובלתה זעפים/ כי כן לשון־סתר פני זעמת  מצוף למרי הנפשים מתקו/ מלים אשר בם כל־חלי מחלמת  רוח נדיבה שאלים תעניק ויד/ יעצרו עבים והיא מגשמת  רביד לצואר תם ולימין היקר/ צמיד ולשמאל האמת חתמת  וצעיף ענוה העלים אפה עדי/ יום באדמה היתה נעלמת  באות זמן ראה בעין לבה ועין/ גוף מראות רע היתה עצמת  עז יֽלדיה איך תהי מונה ומי/ מי־ים בכף מדד וכל בחמת  כנה אמיריה עדי־רום נגעו/ כל־עץ בגן־אל היתה עממת  ושני שריגיה פרי־חן נשאו/ מתקו לשפה מאנוש טעמת  או אם לביא בין כפרים רבתה/ גורי תהלה בם זמן מרעמת  אחים אבל ראות לתבל תחזה/ בהם עלמיה והיא רדמת  או הם שלחיה ביום לחם ובם/ תיטיב ותרע והיא דממת  איך יד אדמה טרפה כימה ושן־/ עפר לבנה איך תהי לחמת  לבנות אלהים צפנה קשר ועל/ ילדות יחסים רבתה משטמת  אחר אשר יד נשאה בזאת דעו/ כי עם־מארת לא־תהי משלמת  לא־תעמד לה בברית כי אם־כפי/ יד־איש עלי־מים תהי רקמת  תרא כשקטת ותרשיע וגם/ תרגע כנרגנת ומתלהמת  מפעל מהוללת פעליה וגם/ הבלי חלום עין שֽכבים חלמת  פתי בכוס־חמר תשמח והיא/ הכוס אשר ראשו תהי הלמת  תורה ולא תחטיא אהובנו אמר/ בעלת כשפים היא ואם קסמת  אחד תשו מקרה ארי נהם ודב/ שוקק והנשר והתנשמת  קומת ארזים תעקר ידה כמו/ קמת שדה חטה והכסמת  קדם ידענוה מתפרת כסות/ שקר ושרין האמת פרמת  בכלי קרב נהדף מתי־שלח והיא/ תלכד נפשינו בלי מלחמת  גופת אנוש תאוה לעינים ויום/ תורד שאול העֽברים חסמת  לה יעמיק אהב באר שחת ויד/ חשק עלי גבה ישו מרגמת  אמרו לבניה הכי נפשי מאד/ המה לרגליהם ומתפעמת  חי הֽמסירה מגבירה כי עלי/ מותה ביום וליל כים נהמת  דמעה אשר עיני לנודה תערף/ סודי מבארת והיא אלמת  היתה כעין־שהם והיא שנה עלי/ לחיי בדם לבי ומתאדמת  תבל עקרה היא ואך תלד עלי/ ברכי בכל־רגע אבל מתאמת  תשמיד מתי־חסד ולי תדרש בעד/ דם כל־הרוגיה ומתנקמת  יצחק זנח יגון ואזרת תהי/ נפשך למפקדה ומתנחמת  לקראת זמן היצא נדיבה תעלה/ אל־עש בלי־שלח ובה נלחמת  איך תחרד היום ואתמול נמצאה/ לפיק זמם הכאבים זממת  כבה יקד הלב ודעתך תהיה/ תמיד לשון ים הבכי מחרמת  נחנו כגליון תמותה פרשה/ חציו והחציו תהי גלמת  מרכב אשר־בו רכבה תמה לבית/ שחת לכלות היקום רתמת  לאכל פרי צדקה במקום תאכיל/ כל־יד לפיה מעבור מקדמת  עב תערף לשקות קברתה במי/ רצון ושכבת טל תהי משכמת.          
6598,חיים לנסקי,385,1,4,4,1,0,0,חיים לנסקי,"   	 	 	       על פתחה של עירי כמנין לבנים    מנגנים במאה חלילים לבנים:    טרי־לי־לי… טרי־לי־לי…    ממאה חלילים פי מאה נגונים    וכלם בשבילי.    על פתחה של עירי רוחות מספרות,    רוחות מספרות, מנבאות עתידות:    רזי לי… רזי לי…    חבילות חבילות של צרות צרורות.    גם הן בשבילי.    על פתחה של עירי בית עצים מתמוטט.    על הבאר מול הבית קילון מתנודד;    דלי בן באר… דלי בן דלי…    היא באה עם כדה, עם שירה הרוטט    ומחכה לא לי.   לנינגרד       "
2612,שמואל הנגיד,32,1,1,1,1,0,0,שמואל הנגיד,"   	 	 	     ולו עוד בספור מבוע מים אשר היה בביתו, יצאו המים מראשו והיו יורדים כדמות קבה על רצפת בהט ושש וישימו הנרות בקבה מפנים והקבה מבחוץ ונר השעוה בראשה.     ∪ – – – ∪ – – – ∪ – – ∪ – – – ∪ – – – ∪ – –     אמר לי: מה אבוקה על מנורה, מריקה על פני מלח כמלח,    ונהר – לא ימותת אש בתוכו, ומימיו לו כמו חומה ושלח,    ושמים בעור שהם מצפים נטויים על אדמה מבדלח?        "
860,משה אבן עזרא,11,1,1,1,1,0,0,משה אבן עזרא,   	 	 	     ישלג ביין-רקח ימי החם / גופי ויחם בו ימי צנה  מגן אשו מפני-קרה / גם מחמת חם זה יהי צנה.        
3640,אברהם אבן עזרא,46,1,1,1,1,0,0,אברהם אבן עזרא,"   	 	 	     אל אל גדול ומהלל / אצעק מעניי וצירי,  עד יבנה בית הוד וחמדה — / אז ישוב מלכי וצירי.    בטחתי, חנון, בשמך, / כי אין לי בלתך למחסה.  עניי שורה ממרומך, / כי כל יום עבדך מנסה,  ועוני נגדך בשומך / עד יהיה יום דין ומעשה.  הבט אל דכא ואמלל / מלכי ומנוסי וצורי,  אל תגמל מדה במדה, / פן אספה עם שארי.    רחום, את הכל מחולל, / הבט לברית נאמני!  עד מתי יהיה מחלל / הצר את שמך לעיני?  לא אוכל נגדו למלל / פן יקומו בי מעני.  נשארתי ערום ושולל, / נפזרתי מבית מגורי,  נחשבתי להם לנדה / אחר ניחוחי ומורי.    האמנם יסיר אלהים / את חרפת עמו בחירו?  יופיע מרום גבוהים / לגמל טוב לבנו בכורו,  וימהר לפדות כמהים / וישיבם אל תוך הדרו!  אז ישיש ישיש ועולל / עת תקרא שנת דרורי,  ולביתי קנה וקדה / ישיב, עם רקח דרורי.    מרום, פניך מחלים / כל יום סובלי התלאות,  עד מתי יהיו מיחלים / קץ תנחומי הנבואות?  מתי יעברו גאולים / עת בוא המופת והאות?  תקדיש שמך המחלל / ותשובב אל תוך דבירי,  עם שוב בת מלך כבודה — / יהלכו גוים לאורי.        "
232,רחל בלובשטיין,5,0,3,4,1,0,1,רחל בלובשטיין,"   	 	 	     בלילה בא המבשר  על משכבי ישב,  בלטו עצמות גוו אין-שאר,  עמקו חורי עיניו.    אזי ידעתי כי נשבר  הגשר הישן,  שבין אתמול לבין מחר  תלו ידי הזמן.    אים עלי אגרוף רזה,  נשמע לי צחוק זדון:  אכן יהא השיר הזה  שירך האחרון!        "
3897,אברהם אבן עזרא,46,1,1,1,1,0,0,אברהם אבן עזרא,"   	 	 	    גאולה     אתעורר / ואשורר יום גילי,    גילי רב / יום יערב / הוד קולי,    קולי רם, / כי הורם / נס דגלי,    דגלי על / כל פעל / לי אלי,    אלי זה, / שאחזה / ממולי;    ממולי / משאלי, / היה לי,    לי – טובו / הציבו, / הציבו / לשוש בו.    בו שמח, / בו צמח / ציץ נזרי,    נזרי גא, / כי אהגה / דת צורי;    צורי בא, / כי נכבה / נר צרי,    צרי סר / במוסר / מעירי –    עירי שב / עיר נושב, / ודבירי;    ודבירי / כדברי, / כדברי / סר צירי,    צירי רד – / כל חרד, / כל חרד, / יומו רד.    רד גאה, / אך נכאה / ראש הרים    הרים [……….]    [……….]    [……….]    כי עליך השלכתי מרחם.    ראש כחי תהפך לרע, נגלה מכסהו,    ונלקח מצבאות – חלק שוא יכסהו;    לך, יי, חסד – ביראתך מחסהו,    כי אתה תשלם לאיש כמעשהו.    הובאתי הנה להתבונן עניני,    נלחם בי יצרי, המיתני באזני,    בושתי מפני אל – ואשפך תחנוני, כי שמע אל אביונים יי.        "
1427,יהודה הלוי,26,1,1,1,1,0,1,יהודה הלוי,   	 	 	     נפשי פדות רע אשר אמצא בפיו    כל משאלות לב כי בזאת פדני    יסב לבבו על דבר סודי וכן    כל מחשבותיו אדעה גם אני    חלק בנפשי לו ולי חלק במו    נפשו ונסיתיו והוא נסני    כל מעשי חפצו וחפצי מעשיו    כי האמנתי פיו ולא המרני    שמתיו בתוך נפש ולב נכבד מאד    מני עלי נפשי וכן שמני    לו כל קרבי אתנה בו לזמן    צלחה סחרתי ולא רמני          
2774,שלמה אבן גבירול,40,1,1,1,1,0,0,שלמה אבן גבירול,"   	 	 	     לך-לך לאומרים, כי    הזמן יכלה ויתם –    נסתרו דרכי אדמה    מתבונתם ודעתם.    אות לקחתם ממאורים    יחשכו אורם ועתם,    מה תשימון עוד לבבכם    לעלותם או לרדתם?    מאסו כל זה, ותמהו    על יקותיאל אשר תם!   (1039–1040)       "
1186,שאול טשרניחובסקי,16,1,3,4,1,0,1,שאול טשרניחובסקי,"   	 	 	    I. ציד ההגמון   צנה של שחרית בהר  עם פני חמה עולה,  בין גיא והר ובעמק צר  הדרך מתפתלה.  קורא קוקי כקול קוסם,  אומר שירה מעין,  קול שעטת סוסים עולה  עם צליל וצליל שרין.  כנופיה של פרשים באה,  ניצוץ לחד כידון,  על דגל משזר הצלב,  דגלו של ההגמון.  – ""כבוד ההגמון, כבוד ההגמון!  מה לו, מה לכנופיה  עם שחרית בין ההרים  לעיר הדומיה?""  – מעין ההר וקיכלי הבר  הכריזו על אביב  הלב יעלץ, הלב ירחב  על ציד בחדש זיו.  – כבוד ההגמון, כבוד ההגמון!  בגרמניה היפה  עוד יש די ציד במישור,  בהר ובצפה,  ""בנאות-קוה ובשדה,  ביער ושיחים,  ולמה זה עלה עד כאן,  סר אל אמצע דרכים?""  – בעקבות של ציד מה נדיר,  הציד היקר,  קדמתי ואצא עם אור,  אותו אני פה תר.  – ""כבוד ההגמון, כבוד ההגמון!  בפומרניה, שם  סיעת הזאב ושועלי-סתו  שוחרת לטרפם"".  –אכן יפה ומאד יקר  שועל הסתו והזאב,  אבל לציד טוב אחר  ירחב ידוץ הלב.  – ""כבוד ההגמון, כבוד ההגמון!  בפרוסיה עוד לרב  ובמאורות-הסתו ישן  שר יערה – הדב"".  – אכן יפה הדב ברגזו  חורג מן העבי  עטוף פרוה חומה חמה;  אבל יקר צידי.  – ""כבוד ההגמון, כבוד ההגמון!  בסכר מעשה-כן  על שפות האלבה והזאל  בבר בונה הקן"".  – אכן יפה פרות-בונה,  שחומה היא ועדי;  אבל מה קל ומה עדין,  יקר מזו צידי.  – ""כבוד ההגמון, כבוד ההגמון!  קלים פעמי יעל  על שיא האלפים באפר,  במשעול בין-הררי-אל"".  – אכן, כבוד הוא לציד  לב עז לו בחזה,  יצוד צידו על פי תהם;  צידי אציל מזה.  – ""כבוד ההגמון, כבוד ההגמון!  קל ואציל הצבי,  ביער-המצל ירעה,  לא פה יובל לשבי"".  – ""כבוד ההגמון, כבוד ההגמון!  מלך, כי באת פה?  יהיה אשר יהיה צידך,  הן דרך מלך זו!""  – אבל אבל צידי אציל  ופה ירעה; אמנם  אינו יעל או צבי, כי אם  צבי ישראל – מהר""ם1.    תל אביב, 28.3.42  II. בת הרב ואמה   אמי, אמי! הנהו שוב, הנהו האביר!  הוא פה ביום, הוא פה בליל, נחבא בצל הקיר.  בתי, בתי! אוי ואבוי! אוי לי, ולך אבוי!  יואר היום ראה אותך אותו אביר, הגוי.  אמי, אמי! אומר הוא לי: ארור עמי מאל,  בעולם הזה, בעולם הבא, חלאת יושבי תבל.  בתי, בתי! ארור האיש אשר יקבנו אל.  בת רבנים – עשרים דורות – את בת-רב בישראל.  אמי, אמי! אומר הוא לי: קסם קסמתי לו,  אינו אוכל, אינו ישן – אבד יומו, לילו.  בתי, בתי! אוי ואבוי! אוי לי, ולך אבוי!  סגר עלינו המצור, סגר מצאת, מבא.  אמי, אמי! אומר הוא לי: ירבה רקמה ושש,  יתלה עלי רביד זהב, – תאכלן קנאה כאש.  בתי, בתי! ברביד זהב, עוטה רקמה ושש,  בך יסתכל מן הגזזטרה, כי יזרקוך באש.    26.3.42  III. בתו היפה של הרב   ובחצות הלילה הם באו מתחפשים:  שני אבירי-היחש עם שנים שלישים.  – ""מהר ופתח הדלת! הרב, הדלת פתח!  עד לא נפלו בריחיה, כי במקבת נך!""  הם בה דפקו בכח, הבריח – הוא לא מש,  עד שפתח הדלת לפנימו השמש.  – “ומה רצון אדונינו? לפקדתכם, לצו!”  – הגד נא, בן-הכלב, הרב איו, הרב?""  – אל אדוני באפך: בבית-עולם, כי מת,  ותמול, אך תמול קברוהו, אך זה מעת-לעת.""  – ""הגד חיש, בן-הכלב, אל שוא תפטור שפה:  ובת-הרב איה היא? בתו אי היפה?""  – ""אל נא יחר אפך על פטפטנות פותה:  הלכה לקבור אביה, שוב לא ראו אותה.""  – “ואיפה יין אדונך אשר במרתפיו?”  – “פתח הרב כל-ברז, והמרתף חרב.”  – ""הגד נא, בן הכלב, ואל תירא, אך קרב,  שטרי-החוב אימו והממון הרב?""  – ""אל נא יחר אפך: אני אך שמשו,  הנה פה המפתח, הואילו לבקשו“.  – הלא תראה, בן-כלב, איפה קברו הרב!”  הדפו אותו בדלת, הדפו אותו בגב.  – ""וקח אתך, בן-כלב, מגרף או היעה –  אשר תעלה בכפיך, עלה בחור נאה!""  בבית-עולם עמדו, בגל חדש במגרף  חפרו בעפר חפרו, כבר השמש עיף,  עד שפתחו הקבר עם צליל המגרפה:  על יד הרב מוטלת בתו זו היפה.    תל-אביב, 23.3.42  IV. המתים הראשונים2   ""הוא בא! הוא בא! הוא כאן! הוא כאן!  המות השחור!""  אומר מכריז פעמון-נגן  בצריח הצחור.  ""הוא בא! הוא בא! הוא כאן! הוא כאן!  אים הוא ונורא!  בצריף של עץ, ובתוך משכן  רבי דת ושררה.  ""הוא בא! קוצר את קצירו  בעיר בין החומות,  בכפר ובשדה – נירו;  אך לא בגטאות.  ""במרחב כרים ועינות טרשים  עומד עולם בעינו, –  המות שם; במעפשים  בגטאות – אינו"".  מכריז אומר הפעמון:  “מאה במעת-לעת!”  חוזר רוטן קול ההמון:  “בגטו – שם אין מת…”  מה יהגו הבל הנזירים?  זועף אספסוף רב?  בגטו כל פנים קודרים  מקול עלה נדף.  עד שהיתה גם הרוחה,  שמחה גם במעונם:  הנה בגטו מת! חה-חה!  תודה לאל עולם.  לא כדרכה, לא מחישה,  עיניה מאירות,  חברה צועדת קדישא.  צאו, אזרחים, לראות.  לא לשם מכור, לא לשם סחור,  נא באו בגדודים:  מכי המות השחור!  מתים – שני יהודים!  גם בנו, גם בחשודים  נגף, נודה לאל!  גם ביהודים, גם ביהודים  הוא את קצירו החל.  חבל, הצריח הצחור  לא לנו, ואין פעמון,  ויכריז – ""המות השחור  כבר בא!"" – פרנס הגמון! 3    תל-אביב, 25.4.42  V. “נרות האלמונים”   עיר עתיקה וירמיזא, נבטת אל הריין,  רומים הם יסדוה, צריחיה עומדים כן.  עיר עתיקה וירמיזא, ובית-כנסתה עתיק4,  עדים לבני הכתל, לאמים כי יהגו ריק.  מעשה אמן – השער, והקירות רמים,  ספוגים הם אש-אוכלת, ודמע ודמים.  היה יפה הבית, יפים שני עמודיו,  היתה שירה אלמת בוכיה בין כתליו.  היתה שירה אלמת, הגיון לבב תמים  מתיחדים עם אבל “נרות האלמונים”  היו דולקים השנים באור חור ביום,  היו דולקים אש-נגה בלילה במרום.  ישבה קהלת וירמיזא בצום שלשה ימים  עוטפת תכריכיה, בוכים-מתפללים.  גזרו תענית בקרת הבית-דין והרב  על דעת פרנס-חדש5 על החולים והטף.  ונפתחה הדלת, ושנים ישישים  באו לבית-הכנסת: “מה אתם מבקשים?”  ""חיש נפשכם הצילו! מחר, כחצות היום,  יוצאים הלא כלנו ועולים לגרדם.  ""דבה רעה הוציאו באזניו של ההמון:  ירקו יהודים בצלב, חללו את ההמנון.  ""אם לא נסגיר אנחנו היום עדי חצות  את פועלי-האון, – אחת דתנו – מות"".  שניהם כאלו השתאו לאותו המחזה,  שניהם דבר לא ענו, הביטו זה אל זה.  – ""אל נתיאש, אחינו! יש אדני מרום,  החרב אם מנחת, לאלהים פדיום"".  שמע הרב ברטט לדבר שליחי השר:  – “טוב שמסרתם בני-און, מחר ראשם מוסר”.  צלצלו פעמוני קרת, בגיטו בכו דם  אותה שעה שעלו השנים לגרדם.  מי הם? מאין באו? – איש לא ידע אותם.  ושני נרות קבעו – לזכר נשמותם.  היו קדושים השנים? – כל-ישראל קדושים!  ומה אכפת מי אלה: עוד שנים, עוד ששים…  מי באש ומי במים, בחץ או על גרדם,  לפני שנים אלפים, מחר, אולי היום?  אחד אחד, מחנים – ביד אנשי-דמים, –  אחת, אחת הדרך קדימה לעולמים!  לבני עמם תפארת ועל קדוש-השם  בארבע כנפות הארץ: כל הזוכה קודם!  ומנלן הספר? מי ב“מימורבוך”6 חתם?  הרב ר' פטר זצוק""ל – תלמיד רבנו תם.    תל-אביב, 17.3.42  VI. שני הקברים   על גדות הריין בעמק, בעיר וירמיזא, שם  מתים נמים שנת-נצח בבית-עלמין ישן.  לזה אך גל ואין אבן, זה – תחת מצבה,  פה יש לקרא הכתבת, פה אין לבחין תבה.  כמה וכמה שקעו כבר במשך דור ודור,  קרבנות מסעי-הצלב והמות השחור.  אולי מקדמות רומא, ופליטי יהודה:  שרים ודלי-יחש, ועמודי-תעודה.  חוטאים וידועי-פשע, קשים לבלי רחם, –  ובבוא שעתם טהרו ויקדשו את השם.  מחכים לקץ הפלא הם לילה ויומם,  לחדשים יבאו לרשת מקומם.  וביניהם בתוך – וזה לזה סמוכים –  שתי נפשות של אבן לבלי כל קשוטים.  אותה מדה וקצב, אותו הניב התם:  גל אלכסנדר וימפן וגל המהר""ם.  הנץ נהפך לנשר שואף בצעו ודם:  באנסיסהיים בכלא יושב המהר""ם.  יפה יודע רודולף7 מי הוא “מאור-הגולה”,  יהיה אתו בחשך או בכסף יסלא.  וכבר שבע-עשרה פעם חזר סתו וזעמו:  חובב הרב החפש, – וחס על ממון עמו  עד שגאלו המות באמצע חדש זיו,  עת הככלים הכריזו על מנגינות אביב.  ושלש-עשרה שנים עוד המלך בו יסחר,  עד שמלא ר' וימפן לועו זהב טהור.  ותנאי התנה ר' וימפן, “תנאי ראובן וגד”:  בבוא שעתו יקברוהו – אחד מול האחד.  ובעבר בא-הלך במקום הקדוש  על קבר מהר""ם, שם יעמד, ירכין הראש.  ירכין ראשו כנגד כבודה של התורה,  וכבוד עמו בחרב, וכבוד גולה שחורה.  ובעבר בא-הלך במקום הקדוש,  על גל ר' זיסקינד וימפן, ירים בגאון הראש.  אם יש, עוד יש, בקרבנו כשנים, כמותם,  לא פסו מעמנו שאר-רוח ולב-תם.  עד שעולים בגזע בדי אונו ועלים,  עוד יש ברכה בכרם, עוד יעש הלולים.    תל-אביב, 27.3.42  VII. בלדת הזאב   גדוד צלבנים נוסע  וסר מעיר אל עיר:  הם שחטו באכן8,  הם ישחטו בטריר9.  הם יערכו הטבח:  יריע פעמון,  יחדו שלל יחלקו  חסיד ואיש המון.  את הטבוחים יניחו  כלם בערמה; –  יקברום אנשי הקרת,  (לא החיו נשמה).  די לו לאיש הצלב  מדאגות יום יום:  רנה לאיש-נצרת,  תפלה, טבחה וצום.  וזאב ירא שמים  אז חי סמוך לטריר  במאורתו בחרש,  בגיא מצל קריר.  ועד שבא הכלב  ויעט העורב,  נכנס אל גיא הקטל  ויזדרז הזאב.  מצא רצוץ-גלגלת,  והנשמה עוד בו,  ומתחנן למות, –  קרע את סגור לבו.  מצא את התינוקת  דרוסה ונטולת שד,  עודנה מפרפרת, –  חנק אותה מיד.  מצא אדם גוע,  ושחוט סכין פגומה, –  כרסם את הגרגרת – –  קץ גסיסה אימה.  מצא הרה בקעו,  מפרכסת בחבלה, –  קרע את הסרעפת,  מיסורים גאלה.  ראהו רבי יוזפא,  שוכב, פולט דמים,  גדם וקצוץ-רגלים,  גוסס זה יום תמים.  ראהו ויברכהו,  פשט לו צוארו:  ""ברוך מזאבי-ערב!  ברוך עושה דברו!  ""דור עשירי – תראהו,  אתה פודה מכאב  והגואל למות,  ברוך תהיה, הזאב!  ""וזרעך בארץ  הוא לא יסוף – קים  עד שהפך פריץ-טרף  וזאב כל-האדם!""  ימים חלפו עברו,  דור מת ודור נצב,  וברכתו של יוזפא  היא נתקימה עכשו.  האיש הפך פריץ-טרף  וזאב כל-האדם,  וזרע הזאב איננו,  כי תם, כי תם, כי תם…       תל-אביב, 30.5.42       את הרב ר' מאיר מרוטנבורג תפש ההגמון מבאזיל בהרים, כשזה היה בדרך לאיטליה. הוא מסר אותו לגרף פון הרץ וזה מסרו למלך רודולף (1286).  ↩    בשנת 1321 פרצה בצרפת (Savoya) ובשווייץ מגפה איומה (הדבר), שקראו לה “המות השחור” או “המות האיום”. בשנים 1350–1347 הגיעה לשיאה בגרמניה, ביחוד בנפות הריין. לפי המסופר, היה מספר מתיה לערך 25 מיליון. בגיטאות לא היה כחה רב ביותר ולכן האשימו את היהודים, שהם הרעילו את המים, ולערך שלש מאות קהלות נשמדו. בכמה מקומות הציתו היהודים את בתיהם עליהם ומתו בלהבות. כך עשתה גם קהלת וירמיזא (300 איש) ב–1349.  ↩    פרנס–הגמון – ראש הקהלה היהודית Judenbischof.  ↩    משנת 1039.  ↩    בראש העדה עמדו ""פרנסים,, ובראשם – פרנס–חדש ופרנס–הגמון – Judenbischof.  ↩    מעמרבוך, מימורבוך, Memorbuch – ספר הזכרונות של יהודי גרמניה.  ↩    רודולף I הגרף מהבסבורג שבחרוהו למלך.הוא שם בכלא את הרב ר‘ מאיר מרוטנבורג (מהר""ם) ודרש בעבורו מחיר יקר מאד. הרב לא רצה לפתוח פתח לסחיטת כסף מישראל ונשאר בכלא 7 שנה עד שמת (י“ט אייר נ”ג 1293), ורק כעבור 13 שנה (1306) פדה הסוחר ר’ אלכסנדר זיסקינד בן ר' שלמה וימפן את גויתו בכסף מלא. שניהם קבורים בוירמיזא וסמוכים זה לזה.  ↩    אאכאן – עיר בגרמניה.  ↩    טריר (בעברית טריברש: Trèves) עיר על נהר מוזל. הצלבנים החריבו את הקהילה בשנת 1096 בחודש סיון.  ↩           "
4070,אברהם אבן עזרא,46,1,1,1,1,0,0,אברהם אבן עזרא,"   	 	 	    חרוז על שחוק האישקקי       מלכים נפגשו אחד באחד,    ומלחמה יעורון בין שניהם;    ומחנה זה כמחנה זה במספר,    וחיל מול פני חיל פניהם;    ונלחמים בלי חרב ורמח,    וגם נפש ורוח אין בפיהם;    ומלחמתם בתחבלות ערוכה,    ובמרמה נכונים מעשיהם;    ופעם יגברו אלה לאלה,    וגם נראה נפילת פגריהם;    וישובו פגרים אחרי מות,    ויפילו חללים שונאיהם.    ישיבתם והליכתם אסדר,    לכל אחד ואחד כאשר הם;    והמלך והשגל לצדו,    והפילים והסוסים עליהם;    ומרכבות שנים עוד לאלה,    וגבורים לפניהם עוד כמוהם.    והמלך שתים, כל לשגל    ואין שוים בלכת פעמיהם;    והפילים הליכתם בשלוש,    והסוסים לארבע רבעיהם;    ומרכבות לפנים כל כנגדם,    ומצדם, וגם מאחריהם;    ושור תראה בכל פנים חדשות,    ותתחכם בדרך מעגליהם;    חכמים חקרו אותם למראש,    ואתה חקר בעינך ספריהם.        "
3109,שלמה אבן גבירול,40,1,1,1,1,0,0,שלמה אבן גבירול,"   	 	 	         אל תאמן, לבי, באנשי הזמן / אחר בגד רע, חשבתיו נאמן    קשר עלי רבו כקשר גחזי / תחול עלי ראשו מארת נעמן.        "
4368,נחום סוקולוב,53,1,3,4,1,0,0,נחום סוקולוב,"   	 	 	    יכיל בקרבו דבר נחמד ונעים לתרץ קושית הב""י 1ושאר מפורשים 2  באורות 3הנס ובהידורו דבר דבור על אפנו – – – – מנחה שלוח   אם ענני אפל יכסו ארץ ושמים    לאות גשם בכנפיהם תבואות וחיים,    ככה אם שמי ישראל ערפל חתולתם    בוגדים כי יעמדו להפילם במהמרות    ולשימם מטרה לחץ קנאות מסתתרות,    דבר ישועה תצמח ותאיר שמש צדקתם.        הסבי עיניך בת ציון לפני אלפי שנים,    רדפת בלי חשך מהזדים היונים,    בחוריך רטשו, הרגו שומרי דת אל,    הורידו לארץ נצחך הובילוך לבמת מטבח,    געלו בשקוציהם כל קדש מקדש ומזבח    אף שמן למאור טמאו הקריבו ללא-אל.        ואולם מושיע ורב חיים ברצונו ובאפו רגע    נתן צו לחרב: רב לך! הרגע!    רבות שתית דם טהורים חלכאים.    בקול רעם ורעש שמים הרקיע:    ישראל ברוך הוא, עתה אודיע.    מקול אדיר וחזק הזה נעורו החשמונאים.        עז לבשו במלחמה ביום קרב.    האויבים הרגו, כי ידיהם להם רב.    רב החיל אשה הרגתהו.    עזורי קדושי ישראל שבו מקדשיהם    נקהלו יחד לטהר קדשיהם,    לא מצאו שמן יד האויב לא טמאתהו.        עוד פך שמן למנורה קצב לילה מצאו,    נצפן בחותמו4 עמק באדמה5 העריצים לא נגעו.    דלק שמנה לילות אולם אז נלחצו,    על זה דנו בכל לילה כמשפטהו6    רק לחלקיו השמן להציק והפתיל להדקהו7.    נס לא נפלל ונרות לכל לילה יהיו יחדו נועצו.  רוכב שמים בגאותו שלח אולם הברכה,    ולא הורק הפך וגם המנורה כמקדם נסוכה.    יעצו והשיבו פתילי-התמיד והדליקום כיאות.    אז קבעו נרות חנכה ויעלום עד אלו הדורות,    יוסיפון או יגרעון8 בהדר מהדרות9,    ראו מידי נפלאות הראם ד' א' צבאות.         הבית יוסף.[אלו ככה""נ הערות העורך. הערות ממוספרות – מן המחבר. – פרויקט בן–יהודה]  ↩    גם להלן: מפורשים (במקום “מפרשים”).  ↩    אולי: באיכות.  ↩    בזה מיושב היטב קושית המפורשים: הלא טומאה הותרה בצבור ומדוע לא הדליקו בשמן טמא?  ↩    עיין בתוס' שבת בסוגיא דכבתא בקושיתם אולי הסיטוהו, ובתירוצו.  ↩    ובב“י שם לפי שיטת רש”י ז""ל.  ↩    בזה מיושב היטב קושית הב“י דבלילה הראשון לא היה נס, ועיין בתוס' מנחות דף פ”ט דהפתילה לית לה שיעור, דכתבו דבקיץ עשו פתילה דקה ובחורף עבה, ומדכבתו בגמרא ושיעורו חצי לוג וכו‘ משמע דהשמן ג""כ לית לי’ שעור מדאורייתא רק עקר שיעורו לדלק מערב עד בוקר באש קטן או גדול, יהי‘ איך שיהי’ דמן התורה די בזה, נמצאו כשבאו להיכל לא מצאו כ“א פך שמן ולא ידעו מה לעשות? אם להדליק כולו בלילה אחד, מה יעשו למחר? אם לשפוך בכל לילה רק חלק שמינית כתירוץ הב”י זה אסור כקושית הפר“ח, דלכתחילה צריכין להציק שיעור שידלק מערב עד בוקר ובאופן זה לא יהא להדליק אף על לילה אחד שלם, ע”כ נועצו יחד לעשות כמשפט התורה לחלק השמן על שמנה חלקים ולהדיק הפתילה ג“כ על שמינית עובי ובכל לילה לתת 1/8 שמן גם פתילה דקה 1/8 מעובי‘ ונהי’ להדליק בכל לילה באין מגרעת רק האור יהיה קטן מאד. ועל נס לא רצו לסמוך, דאין סומכין על הנס, ותיכף ששפכו 1/8 מהפך למנורה נתוסף בפך 1/8 ובמנורה 7/8 ובלילה השני ג”כ לא רצו לסמוך על הנס, והיו צריכים להדליק עוד שבעה לילות, שוב נלחצו לחלק השמן על שבעה חלקים ולהדיק הפתילה עד כדי חלק שביעית, ומיד כששפכו מהפך למנורה נתוסף בפך 1/7 ובמנורה 6/7 עד כדי מלואם, ומיד נתנו פתילה כתיקונה כבכל הלילות.  ↩    ובזה מיושב היטב קושית הב“י על פלוגתת ב”ש וב“ה דמה נשתנה מצוה זו משאר המצות דמוסיפין והולכין או פוחתין והולכין, דב”ש סברו כיון דנרות חנוכה הוא זכר לנרות המנורה ולפי חשבוננו נתוסף במנורה בלילה הראשון 7/8 ובשני 6/7 ובשלישי 5/6, פוחת והולך; וב“ה סברו כיון דקמ”ל [דקיימא לן] דמעלין בקודש ואין מורידין, ובפך ג""כ הי' נס ונתוסף והולך לפי חשבוננו בלילה הראשון 1/8 ובשני 1/7 ובשלישי 1/6, מוסיף והולך; לכן סברו מוסיף והולך.  ↩    ובזה מיושב היטב מפני מה יש דווקא במצוה זו מהדרין ומהדרין מן המהדרין, מה שלא מצינו במקום אחר; דכיון דבמצוה גופא לא הי‘ צריכין לנס כמ""ש, דלפי עצתנו הי’ להדליק על כל הלילות לצאת ידי חובת מצות התורה, רק הנס הי' רק בהידור מצוה שדלקה המנורה באור גדול כתרגלתה תמיד, ע""כ יש דוקא במצוה זו מהדרין ומהדרין מן המהדרין. ודוק היטב בזה, כי הוא כפתור ופרח.  ↩           "
6652,חיים לנסקי,385,1,4,4,1,0,0,חיים לנסקי,"   	 	 	       כחל, כחל וכחל…    תכול פטריות־סם.    דגניות כשקויות כהל.    שמי בצרת, חם!    על כנפי הרחים    קן בנו קיכלים.    הטוחן פורש כפים:    – עסוקים תכלים!        "
567,חיים נחמן ביאליק,6,1,3,4,1,0,0,חיים נחמן ביאליק,"   	 	 	    באהל התורה /   (מן השירים החיצוניים)     חצות הליל. שקט, דממה.    סהר-כסף האיר פנים.    בבית המדרש בשלחנות    תמתק שנה לבטלנים.    ובחלומם: מאכל-תאוה    אך ללקק לשון אין. –    שם בפנה ישב עלם    ובספר ישים עין.    קולו חדר לב וקרב,    נפשו תבער כלהבה,    יצלל, יעל, עלה, ירד:    “אלא קשיא”, “אמר רבא”.    ומתחטא לפני רבא,    על רבינא מתגעגע… –    –  לך לנוח, עלם יקיר!    אתה עיף ויגע. – –    הוא לא ילך, עוד בקרב    בער אש, הנר לא כבה…    אלי, אלי! כמה קסם    יש במלים “אמר רבא!”    כמה קסם, כמה כח    יש בספסל ובגמרא    למשך לב בן איש ישראל    עת מחוץ תופיע נהרה;    עת במרומים שוט ישוטו    גזרי עבים זכים, ברים;    סהר-כסף יקר הלך,    שט ועובר בין הגזרים;    מן העצים זמירות ליל    קול תתנה ותשוררנה;    באגמים וביאורים    הצפרדעים תקרקרנה;    עת בין נבכי שקט ישוט    מלאך שנה ובדממה    ישפך רוחו על כל בשר,    תנום, תחלם כל הנשמה. – –    הוא, אך הוא – הוי אבן דומם –    ישב, הגה, “אמר רבא” – –    זה כחך לאלהיך,    יעקב בן ישראל סבא.       תר""ן אלול וו-ן.       "
2965,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל איצ֗א     נסוגתי וסרתי מנתיבם / ואם־אצדק שלפתיהם כנעל  ואל־תתמה לעץ חסן כאלון / ורום תמר והוא ימר כרעל  ודי דרשי ארי להיות זנבו / ולא אמצא לבד כלב ושועל.        
3699,אברהם אבן עזרא,46,1,1,1,1,0,0,אברהם אבן עזרא,"   	 	 	     אל נקרא בשם אותות שלשה, יסוד תושיה,  בם נבראו הפאות ומעלה ותחתיה –  צק מים על צמא לרוות ארץ ציה,  ביום ההוא יהיה ישראל שלישיה.    בורא כל לכבודו ונבראיו נאמניו,  צופה רעים וטובים כי בכל מקום עיניו –  יחיינו מיומים, כדברי חזיוניו,  וביום השלישי יקימנו ונחיה לפניו.    רחם אסיר שבי ואל ברתוק חטא ירתק,  כי צר מדבר גבוהה ויצא מפיו עתק;  וברית צור חצבנו ממנו אל תעתק –  והחוט המשלש לא במהרה ינתק.    הבינותי כי הזמן עתיד עומד ועובר,  בסודם נראה האמת למבין לבבו הבר:  ייחל אם יוכח ואל תוכחות סובר,  יפעל אל פעמים שלוש עם גבר.    ממאור שכל נבראה נשמה על כל נשגבה  וממנה מקבת רוח ונפש נקבה;  וגלגל על מרכבים המלך כמלך בצבא  ויהי להם לשר – ועד השלשה לא בא.        "
4561,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    1  לא כן עבדי משה, בכל ביתי נאמן הוא: הראיתיו  מה למעלה מה למטה מה לפנים ומה לאחור מה  שהיה ומה שעציד להיות (ילקוט תורה תשל""ט)   על ראש הר גבוה זה הר עברים    גלמוד כערער מה יעמוד שם גבר?    ושפתיו איך נדמו אין קול ודברים,    ובנות עיניו אך פונות אל כל עבר.        מה יעיף עפעפיו, מה שם יחזיו?    מה גיל ורעדה מפניו נשקפו?    מה זה לשמי על מה כפיו נטיו?    ויצוריו מה ינועו וירופפו?        אדמת קדש ישור וירושלים    מעודו עד כה שם בה כל מעיניו    ולמענה נשא רעות רבותים –    עתה היא תעמוד ממולו ולפניו.        ארץ חלב ודבש אך בה יזובו    עיני אל ממעל תמיד אליה;    כל עץ, כל פרי שם ייפו, ינובו,    וירחף רוח אל על כל פניה.        הוי! כל הימים אך חלפו עברו    עד הקריב לגשת אך לגבוליה;    מה רבו מעשים על ידו נוצרו    עד הקריב – ובוא לא יוכל אליה.        עד לשמונים שניו גר שם בציה    בדד שם כאל על חוג השמים!    באל אך הגה שם בילל השאיה,    עוד שם אל ארץ זו נשא עינים.        מישימון יצא ובלבו אל נוראות    האל הזה מצא אחרי העמיק חפש;    אז לפני מלך עז עשה נפלאות    ויך כל עמו בדוי גוף ונפש.        מידי שליט רב ראש כל מלכי ארץ    עם מרט וממשך משך בכח;    לפני עם דל ורש עמד בפרץ,    מול רבים עמים המליט המלקוח.        בקע מי ימים ומדבר הבקיע,    בקע מים מצור, מן משמים;    כבש הבשן ואמורי הכריע –    עד הביא עם זו על יד ירדן מים.        פתחו ספרי עתים עד לימי תהו    וספרות כל קורות קראו נא שמה;    וראו – הן היה באדם כמוהו,    וכנפשו זו אם בנפשות עוד קמה?        ראשון למחוקקי חקים הגבוהים,    איש – נתנו על ידו ראשי תושיה,    איש – למלא תבל הוא נתן אלהים,    איש – הם פי אנוש, לו נאוה דומיה!        איש כלכל עם רב על אדמת צלמות –    שם שמש בחמתה כאש קודחת,    נהרי חול ארצה אך נחלי שלהבת,    ולעיני הלך מראה כשחת.        ולפניו רגלי איש שם לא דרכו,    ופריץ חיות שואף דם שם אורח,    שם צפעונים עקבות הלך ינשכו    ופתנים יאבקו אל אור ירח.        שם נהג כצאן עם ארבעים שנה,    אחריו מצרים לדמיהם צמים,    אתו עם לא עז – אך טרחם מי מנה?    ולפניו תהו – אף צרים נלחמים.        ככה תלו לו חייו אך מנגד,    גם העם אהב את חייו מררו,    גם סקלו אבן אמרו בוגדי בגד,    ובטובו כחשו וברית אל הפרו.        וכנח היה אז אחד הגבר    צף על שממות תבל, על חמר מים,    עת היתה תבל למלואה אך קבר    ויחל נח אלי ארצו חיים. –        כן בין שממות מדבר בלהות צלמות    אל אדמת אל נפש משה נכספה,    תוחיל צאת משאול למקום חיים שבת –    שם קותה לנוח מכל יעפה.        כי אחרי דכא הנפילים תחתיהו    וימינו הכריעה כל שאת ושבר    כי מה יבצר מאיש אל שומעהו?    אחרי הוביל שם גם עמו לקבר;        ולבדו נשאר מאלפי הרבבה,    אז יצא מישימון ועצתו קמה,    ולפניו גם ארצו הכן נצבה –    אך עזה מצות אל: “לא תבוא שמה”!        לנבו ההר עלה! צוה, ויעל –    שם ארצו זה ארצו עינו צופיה,    הארץ אותה נפשו כשמי מעל;    מכאבו כי עז בלשונו דומיה.        כה יעמוד שם ובת עינו קדרה,    עת קדרה גם שמש ותבוא ימה,    פתאם שקעה, כחץ חיש עברה,    אור עולמים יחשך. אור שמש למה?        אז חם לבו בו ופניו האירו,    נפשו תתעטף אך עינו דמעה,    הדמעות ראשונות עיניו הגירו;    דמעותיו נראו אך נפשו גועה.        הלילה חלף, גם שמש יצאה,    אך לבשה קדרות עליו בשמים;    הוא ישכב דומם כי שמשו באה –    ונטויה עוד עינו לירושלים.            משה! משה! איש האלהים! בחרדת קדש ובגילה ורעדה יהום לבי בקרבי וכליותי תסערנה לזכר שם קדשך. אתה הגדול במין האדם, ונשיא ראש כל מחוקקי תבל מדור דורים! אתה נערץ אתה! רבים חכמים עשו חיל ואך לך לבדך נגולה הטבע כלה כספר ואתה הוא אשר בנת לרעה מרחוק, אתה הוא אשר מעתים שוממים ומדורות חשוכים וממקום ילל תוהו וישימון מדבר בדד עלית מרום ונשא ועוטה אורה כשמש בגבורתו ובלבך המרומם והנעלה ישב אל אלהים לכסאו. מהוי, לבי יתר בקרבי ונפשי תשתוחח בזכרי את הרגע הקדוש עת עמדת בציות מדבר חורב ואלהי כל הצבאות הופיע עליך בשמו הנעלה הנורא והנשגב, אהיה אשר אהיה, הרגע הה אשר ממנו נפוצה אמונת אל אחד עד כל אפסי תבל, הרגע הזה הוא הרגע היקר מכל רגעי עולמים עד סוף כל הדורות ונצח נצחים. הוי! מי זה אנוכי כי אבוא לשיר בשיריםהיום עליך?! עליך הנביא המשורר לאזני כל דורות עולמים; עליך הישיש הקדוש אשר עמדת בן מאה ועשרים שנה להפרד מעמך אשר נשאת על כנפי רוח קדשך ארבעים שנה ותרעים אז את דברי השירה הנשגבה מכל רעיון לב אנוש לאזני כל שמי השמים ותחתיות הארץ, ולאזני רבוא רבבות בני עמך שירה אשר אין עוד על עפר משלה; שירה צופיה ומבטת עד אחרית כל הימים מגדת ליעקב קורותיו ולישראל אחריתו… אהה! הנה גם שירי זה ראך ויחרד, ודבריו גם לעו –.  ↩           "
2180,שמואל הנגיד,32,1,1,1,1,0,0,שמואל הנגיד,"   	 	 	     והיתה בינו ובין ר' יצחק ן' כלפון מחלקת על משתה היין והיתה סבה לפרידה רבה וכתב אליו אדוני אבי, יוקירהו אל, זה:      היש עשוק כבוכה מכאבו /  ורעיו נקבצו לשחק סביבו,  יפתו את מפתה הערומים /  ויריבו במרשיע יריבו  ויצו איש אשר חושב שחוק פיו /  כדמעתו, ורעתו כטובו,  ירוצון להשיבו אל רצונם /  וחקיהם, וילאו להשיבו  ובראותם אנוש מאן שמע – / עזבוהו ואמרו: אל עזבו! [5]  וכן היה, עזבו אל, ואלו  /  יהי עמו – ידידו לא עצבו.  בחי אהב, וחי כל איש ממאן / להתנחם ביום קצף אהובו,  וחי יצחק אשר ישחק לסוסים /  ורוכביהם, למען דת רכובו,  בדבר טוב ארצה אוהבי עד /  יהי עושה רצון לבב אהבו,  ואשחק את צרור אפו בשיח / כמו נוזל אשר דולה שאבו. [10]  שמע, אור מערב שמש, אשר בו  /  עלי מזרח יהלל מערבו,  והנבון אשר יש לו קרובים / כחול, כי כל אשר יבין – קרובו,  והדובר בדת ארון ישרות, /  כאלו גר ושכן עם כרובו:  הסיתך בי מנבל פיו (ונבל  / בריב נדיב נבלה יענה בו)  ושח: זה החריב בתי אהבים / אשר בינך ובינותיו בריבו, [15]  ואיך יתץ כמותי את מעוניו, / וארמונו בידו יחריבו?  ואיך אקוץ במימיך – והנה / אני דשא, ואתה עב רביבו!  מאס בו והשיבהו בבשת /  ולא תאבה ולא תשמע כזבו!  ואם לבי לך עוה נתיבי / אהבים – אל יעוה את נתיבו!  ואם דבר בך רעות כזרים – / יהי מוזר בכל מוצא ומבוא! [20]  התכהה את שביב אורך בידך, / כאלו אין יפי כל אור שביבו?  ואיך תטר לרעך מאמרו  /  עלי יין – והוא לא כן חשבו!  ואתה, שהסבות דבר ריב /  בראשיתו, וערכת קרבו –  התעש מעשה מוכר בכורה, / ושוטם תאמו, אוחז עקבו?  אמר נא אל לבבך יעזב את  / אשר נטר ואל עולם יריבו [25]  ושובה אל אשר עזב והודה, / ודבר תחנונים לך בשובו  והננו כטיט יוצר בידך,  /  ושד מלא בכף צמא חלבו,  והננו לפניך כיונה /  ביד נח – שלח אותו ויבוא!  וצוה יד אהביך ותמחה  /  אשר אפך עלי לבך כתבו,  והלוהו ידידות, כי לשונו /  ישלם את אשר תלוה, וניבו [30]  בשיר נאה הטיבו לך, ולולי / אהביו הנכונים – לא הטיבו.  התמיר את ידידך באחרים – / ואיך ימיר ארי במריא זאבו?  וחלילה לך להיות כמואס / בראש דבר ואוחז את זנבו  וצורף רע אשר יגע ותמך /  בסיגי כור ואבד את זהבו,  ואם ייקד חרון אפך כמו אור / אשר יבער ולא ידעך להבו –  [35]  שעה כמעט ותדע אם לבבות, / אשר תבחר, לך טוב, אם לבבו!         "
387,רחל בלובשטיין,5,0,3,4,1,0,1,רחל בלובשטיין,"   	 	 	     בחצר – בעותי ירח,  להטיו הקרים ודממה;  הוי, מהר, למקלט, לרפת.  לפרה, נושמת, חמה.  וידי מלטפת חרש  את הראש הגדול, המקרין.  מאחים חיי עם חייה  באלפי חוטי מסתורין.        "
774,משה אבן עזרא,11,1,1,1,1,0,0,משה אבן עזרא,"   	 	 	    אל ממרומו יקרא לעמו / ר'   סימן: אני משה קטן   אל ממרומו   /   יקרא לעמו    איש על מקמו  /  יבא בשלום!   שמ' יח, כג       נדרי אביא    /  ושירי אצביא    כי לבית אבי   /  שבתי בשלום!   ברא' כח, כא       ימי גיל תמו    /  ושירי דממו    כי נדמו    /   נאות השלום:   ירמ' כה, לז       מלך יעצר    /  ורוחות יבצר    ויצר תצר    /  שלום שלום!   ישע' כו, ג       שמה ישגו    /  ולרב ידגו    והתענגו    /   על רב שלום:   תה' לז, יא       היום לעיני /     יגלה לאזני    קול רם: אדני /   תשפת שלום!   ישע' כד, יב       קרב מחזה   /   ומאמר חוזה:    ובמקום הזה  /   אתן שלום!   חג' ב, ט       טוב ועז ושלום  /  יצו צור לעילום    אתה שלום    /  וביתך שלום:   ש""א כה, ו       נכאים שבתם   /  כי נמכרתם    תשמעו אתם:   /  עלו לשלום:   ברא' מד, יז         "
6703,חיים לנסקי,385,1,4,4,1,0,0,חיים לנסקי,"   	 	 	         מה לא יבדה לב בדאי? אין דבה ולא יוציאוה.    “שבת,” הם סחים… תבל, את! הוי, חכמני החטוט!    בדיוק יצינו את גילך על פי רכס צוקיך    כצועני המכיר שנות סוס וסוס בשניו.    לבן לא סמך לשיבה, כפור פסגות לא סימן לחרף.    לבן ישנו עוד אחר – טיף על שפתי היונק:    עוד אל עטין־בראשית כמאז צמוד פיך, תבל־ארץ!    תור ילדותך לא יסוף, לא תגמלי, כל עוד    לילה לבנים זכי גו במבואי חרשותיך    כקלוחים ישפכו מטה משביל־החלב.   סיביר, כ“ד בניסן, תרצ”ז       "
2555,שמואל הנגיד,32,1,1,1,1,0,0,שמואל הנגיד,   	 	 	     אכל ירק במבטחים    ולא בשר בסכנה    וקח אחת בחק-מקח    ולא אלף במתנה.          
3928,אברהם אבן עזרא,46,1,1,1,1,0,0,אברהם אבן עזרא,"   	 	 	    גאולה     ארבעה עמדו על הים:    צור וציר וצאן וצר.    צר הציק לצאן,    וצאן צרח לציר,    וציר צעק לצור,    וצור צוה לציר:    צא וחלץ צאני מיד צר!    ׳זה צור ישענו!׳    פצו פה קהלנו    ואמרו: יהוה מלכנו    הוא יושיענו,    צור ישראל!׳        "
4742,מאיר הלוי לטריס,70,1,2,3,1,0,0,מאיר הלוי לטריס,"   	 	 	    יונה הומיה /        ""אוי כי עוטיה אני!    אני אך נדדת,    ממעון חגוי סלעי    הוי אני יורדת;    סביבי יחול סער    בדד אדוד כנף    ובין סבכי יער    ערירי אבחר ענף.        דודי עזבני    עת בי אפו חרה    יען הוליכני    שולל רוח סרה;    בגדתי בו בגד    לכת אחרי זרים    ראו זאת מנגד    וירדפוני צרים.       מיום חלף דודי    עיני מלאה מים    בלעדיך, הודי!    למה זה לי חיים?    טוב לי שכון צלמות    מנדוד ברחבי חלד    לקשה יום המות    לצרה אח יולד!      שם צפרים שנים    שם על פה ישקו    ומן חן שפתים    צוף עדן יינקו    שאנן מצאו בית    נשקף בין עפאים    סביב שתלי זית    סביב פאר דודאים.       אך אנכי גולה    אנה אמצא בית?    במעון חגוי סלעי    עלה שמיר שית!    דודי עזבני    עת בי אפו חרה    יען הוליכני    שולל רוח סרה.       גם פרס ועזניה    הם למינם שנים;    יונה אך הומיה    יחידה בין החיים.    יחד בקן ישליו    שופכי דמי נקיים    תמימים הה יבכיו    אבדה תקות עניים!        ""אוי כי עוטיה אני!    אני אך נדדת,    ממעון חגוי סלעי    הוי אני יורדת;    סביבי יחול סער    בדד אדוד כנף    ובין סבכי יער    ערירי אבחר ענף.        שובה, חיי רוחי!    שובה נחמתי!    ראה נא מרי שיחי    נהלני מעונתי;    חמול עלי עזובה    השב לי דודיך    חגוי סלעי שובה    ואחסה בכנפיך!""        כן אזני שמעה    בלילה יליל דממה    רגש-יה נמלאה    כל נאות אדמה    ועת אזני שומעת    קול יונה הומיה    מאד נפשי יודעת    בת עמי בוכיה.       השיר הזה עשה לו שם כמעט בכל תפוצות ישראל, רב מאשר קויתי. ובקצת קהלות עשה רושם גדול ושוררהו בשיר ונגון במקהלות עם שרים ושרות לעורר לב כל אוהב עמו ודתו.       "
4423,שלום שבזי,54,1,2,2,1,0,0,שלום שבזי,"   	 	 	    ידידים נחמדים / ר'   ישועה       ידידים נחמדים, ראיתים נצמדים,    ולשתות נועדים, ואין מהם פורד.    שאלוני המשל ודמה נא חברת    אהובים אם לבך באהבתם חרד.    והכוס עת יעל ביד איש יאמר לו:    לבוש בגדי שמחה וסות יגון הורד.    עניתים: הם ידמו עצי גן אלהים,    ובת גפן תוכם כמו נהר יורד.    הנהר מעדן, אשר יצא תמיד    להשקות את הגן ומשם יפרד.        "
3058,שלמה אבן גבירול,40,1,1,1,1,0,0,שלמה אבן גבירול,"   	 	 	       הלא אצדק באמרי כי אמריו / כגשמי עב אשר על גז הריקם    ספות חסד עלי חסד בשפטו / כמשפט שומרי חסד וחקם    ומה ימריץ מחוקק באנוש? לו / יהי צואר אנוש - היה ענקם    ומה יאמר לרעהו אנוש? לו / קראו מעפר ארץ אזי קם    ואולם כלאו רגלי נגעים, / בגוי יעשו כלה ונקם    אשר אם אמרה יכלון - ינובון / ויעל מבשרי אד והשקם    כאלו העלם גבי בחנס / למול פיחים אשר משה זרקם    חמתם כחמת עכשוב ותנין / ואחשב כי אביר נקם נשקם    ואל תתמה לכל אלה! תמה כי / באין עצים ואש יאפו בצקם    ועוריהם כמו עורי יריעות / ארגם בן אחיסמך ורקם    אשר יתרוצצו בנים בקרבם / עדי הלילה דמי הניקם    ולו ראם ראם - ישוב וחשב / גאון ירדן, לפיהו לא יריקם    וידמו, בהמות לבם, להרות / אשר הצר והציר החזיקם    כשושנים נשאום לוקטיהם / עדי כי כרתו שוקם בשוקם    ויזכירון לבבי נחלי נף / אשר היו לדם - בראות אפיקם    והעת יפערו פיהם - ישימון / לבושי חור וארגמן ברקם    כמו דרך אויל דרכם, ואלו / אויל שמם במכתש - לא שחקם    והעת ידרכם איש - יתנו קול / כשמע קול שפתים בנשקם    כאלו נעשו בידי בצלאל / ובשתי ככרי כסף יצקם    והאחד קראתיו בן נתניה / והשני גדליה בן אחיקם    והיינו תמול רצים כסוסים / יכסה את פאת שחק אבקם -    והיום כשלו ברכי ונעלם / מקומם ממך, אחי, ופיקם    ושלחתי לך שיחי ביד ציר / לבל ישוב לך נעור וריקם    עדי אשית חסדיך לנגדי / ושלמתי אזי חקם לחיקם.        "
2445,שמואל הנגיד,32,1,1,1,1,0,0,שמואל הנגיד,   	 	 	     היום פשוט את לבוש אתמול בהתחלפו  כל-יום לבוש לו ומה-יכשר ליומך לבש  יש-יום אשר לענה תמתק עלי חכך  כדבש ויש-יום אשר יימר לך בו דבש.          
2737,שלמה אבן גבירול,40,1,1,1,1,0,0,שלמה אבן גבירול,   	 	 	    [פקד ברק-שחק באש יקדת] /   וקאל איצא  — — È — / — — È — / — — È — // — — È — / — — È — / — — —   פקד ברק-שחק באש יקדת / עין נדדי לֽילה פקדת    פרש כנפיו על-פני-שחק כמו / שדה תפזז בלבוש רקדת    יחג וינוע כחולת אהבה / וכנערה לא-נסתה ללדת    ברק אשר לא-אחזה עד-אחזה / הלֽילה בלֽילה אבדת    חלה פני חשק פני דודים אשר / ישחו בים-חשק כמו רפסדת    יברק בשורו בת בתולה תהלך / בינם והיא כי-תעלה ירדת    תניד בראש כי-נשאה על-שעלי / משקים כשר משקים ביום הלדת    תזרח כמו תנין בטלה ותהי / כאש בעיני על-כפור שקדת    מזרק חמתו בערה בו בעבור / יחפץ להסתירה והיא מרדת    כחש בשרה בכלי ואחשב / בת-הכלי מאין כלי עמדת    תמשך לבב-שמש בחוט אהב עדי / כי-תעמד על-כף אנוש סגדת    רעי קראוה מכשפה הכי / תצוד יגוניהם בלי מלכדת    ובמעלות רוחי יגונים גערה / בהם למען מאנו לרדת    ילדה אדמה רבבות בנים עלי / ברכי ועוד לא-עֽמדה מלדת    שובה מידעי אשר הרחיק נדד / נפשי כמו צפור לך נודדת    לא-לֽמדה לנוד למיום נבראה / אולם לעופף נגדך עמדת    לא-נֽטשה על-רב זמנים אהבת / רעים אשר היא על-אמת נוסדת    תהגה לשוני צדקך תמיד הכי / מאין יגיעה חסדך מגדת    קח זאת אשר רעית ברקים נקראה / כי פאתי מדבר וים עקדת    יחם לבב- סהר בעת כי-יחזה / אורה ושמש תארה חמדת.         
6616,חיים לנסקי,385,1,4,4,1,0,0,חיים לנסקי,   	 	 	       בקר בחדר.    חרוק חרגול    רם עם החרג    עד הכרכב.    פליז המטטלת    הפך זהב.    עיני לדלת    ולא לשוא.    נאמנו סימניך:    בגן על שבילים    נופלים צעדיך    כפרות בשלים.        
1763,יהודה הלוי,26,1,1,1,1,0,1,יהודה הלוי,"   	 	 	     לגבירי תורה, ואלופי משרה, מישרי עקלקלות, ובלבם מסלות, קדשי קדשים, אל ה' נגשים, גאלי הגלה ומחלימי החולה, ולהם משפט הגאלה, עם נדבות, וברי לבבות, מכסא כבוד חצבו, ועליו יתיצבו, נתנים להבין ולהרות, והיו למארות, כל מבקש לעמד בסיני יעמד על נויהם, ודרש כבוד ה' ידרש את פניהם, באשר דרכו, תחתם סיני, ובאשר הלכו, עליהם כבוד ה', כן יהיה תמיד הודם, בל יוסר, וכבודם, בל יחסר, ופארם ירבה, ונרם לא יכבה, הם הם מרי גליות, וחברת מרגליות, ידידי ונכבדי, אהובי ונחמדי, רב פלוני ורב פלוני, הנעלמים מעיני, הנקשרים ברעיוני, הקרובים אלי, הרחוקים מעלי, ואיך לא קרובים, והם בקרבים, ואיך לא רחוקים, והם בשחקים. כן יהי רצון לשמע תפלתם, ולהציב שמועתם, ויגלה להם עתרת שלום, אמן.    ממני אני יוסף הלוי בר' מאיר נ""ע דרש שלומכם, ושגה באהבתכם, המתברך בשמכם, המתבשר בשלומכם, יד דרך שמר, ובגללכם אמר, מי יתן לי אבר כיונה, אעופה ואשכנה, להרחיק נדדים, ולראות ידידים, ולקשר פרודים, ולצמיד אחדים, כן היתה תפלתי, מתחלתי, וזאת בריתי, עד אחריתי, ומאז העירני פלוני, הבא מאתכם, ומביא אגרתכם, מה יקר הבא, ומה נחמד המובא, מכתב שלחתם, ולבב לקחתם, החור בתכלת שבצתם, והשהם בפוך הרבצתם, הוא הספר, הנתן אמרי שפר, טוריו בתרשיש ממלאים, ודבריו בפז מסלאים, בעניני החכמה, התחברו גשמיו, ובעניני מזמה, התקדרו שמיו, צפון הניפה גשמיו, ותימן הרעיפה בשמיו, קדמוהו בדרך, ויקראו לפניו אברך, התעורר עליהם מחשבי, ואמרה בלבבי, מי זאת הנשקפה כלבנה מקטרת מר ולבונה, אין זה כי אם לידידי, ומכתבם הבא לידי, כי להם לבדם יתכן, ויהי כן. לקחתיו, וינעימוני לקחיו, פתחתיו, וישעשעוני פתחיו, וגם הישיש הנזכר, בטוב מעלליו נכר, נכמרו לו נחומי, והמו עליו רחמי, והנפש לעניו מתמוגגת, ואין היד משגת, ואולם עזרתיו כפי כחי, והנידותי בשיחי, ולא אחרה תשובתי, עצלות אהבתי, והיודע ועד יודע, כי הנפש בכם מתאמצת, ולרוץ עדיכם מתרוצצת, אך רחוק (הדרך) בינינו, ואין הימים ברצוננו. וגם יודע רב שמחתי באגרת, ותוחלתי לאחרת, ועתה בחסדכם, אל ירפו ידיכם, וכתבו וחדשו, ושנו ושלשו, ויש לי צרך, לולי ארך הדרך, לבחר לי מכל הפרושים, פרוש סדר קדשים, לו יש נדיב יעניקנו, וסופר יעתיקנו, ואני אתן את שכרו, כי יבוא דברו, ועתה אם יש את נפשכם, לדרש לדרשכם, מלאו כיום ידכם, ומלאו חפץ דודכם, ואם לא תיאשוני ממנו, הודיעוני במה אקדמנו, והנה פני מעדות, על אגרותיכם הנכבדות, סמכוני בתפוחיהן, ורפדוני ברקחיהן, והאלהים יגדיל שמכם, ויענה את שלומכם, אמן.    האגרת כתובה בשמו של ר' יוסף הלוי אבן מיגש.       "
3622,אברהם אבן עזרא,46,1,1,1,1,0,0,אברהם אבן עזרא,"   	 	 	         שלום ראי נא, / סערה עניה.  אנחך, נסוכה, / אל בית מלוכה,  אראך נסוכה / תחת כויה.  בינות כלאים / ביני פלאים –  מבין לבאים / אציל גדיה.  רני, אימה, / לבשי נקמה  שבר בחמה / שני לביא.  מלכך עלי כן / ישב והוכן,  ישוב לדוכן / כנור לויה.          "
3084,שלמה אבן גבירול,40,1,1,1,1,0,0,שלמה אבן גבירול,"   	 	 	       היתאפק ואם יחשה / ולא ישכח ולא ישה    צבי הדור, אשר חשקו / בלבי משאול קשה    ויתגאה עלי חושקו / כעל איש רש ודל - נושה    וצלעותיו יקודות אש / ולבו בם כמו אשה    צבי ניבו בעת ינוב / עלי לבי ועת ירשה    כמו מטר עלי ציה / וכשעירים עלי דשא    עשה חפצי ואל יחר / בעיניך ואל יקשה -    ואל שדי ישימך / כאפרים וכמנשה.        "
2460,שמואל הנגיד,32,1,1,1,1,0,0,שמואל הנגיד,   	 	 	     אם תחזה רע במקום    אין על מקומך בריחים    או יקרך בוז בארץ    מי שך נתיבך בחוחים.          
5936,יהודה קרני,332,1,3,4,1,0,1,יהודה קרני,"   	 	 	     זקנו מחד סגנון שטן,  שפמו עשוי עם שפם נמר;  והזהר נא, בן־אדם; וביחוד אתה, פיטן,  הזהר והשמר.    הוא יטרף, יאכל, ימץ  ולא יותיר.  הוא ישחק את עצמותיך ויזרן כמץ  יחד עם השיר;    אך אתה, פיטן “נביא” הזהר בפרט,  הוא יעקד ויגרדם:  הוא יטבע אותך בחדקל ובפרת,  בויליה, בסיינה, בירדן.    אך אני – דרכי היות שוקט וגם משקיט,  ומ“רשעותו” אינני מתפעל;  סוף סוף הוא אוהב מאד גם “איטלקית”  וגם – בת ישראל.    ביאליק ז""ל את מטבעו טבע,  וכך היה אומר:  בשחרחר הזה יש כל כך הרבה אהבה,  שהוא מכרח ל“התשטן” ול“התנמר”.        "
6039,יהודה קרני,332,1,3,4,1,0,1,יהודה קרני,"   	 	 	     הם עוטפים אדרת הנביאים על בשרם ופורצים ועולים  במעלה השלבים;  והיה בנבאם על אהבה ובנבאם על אדם ועולם –  לשקר מנבאים.  וכי אפר על ראשם ישימו ויבכו על גלות השכינה,  ועל אדם שגלה –  ידעתי את־תוכם וברם, כי תהיה בפיהם הקינה  ובלבם – האלה.  ולא תרעד הבמה מתחתם והקהל אף הוא לא יזוע  על טפיו ונשיו,  בטמא אחיהו מלדה את־בית אלהיו הרעוע  ויחלל קדשיו.        "
571,חיים נחמן ביאליק,6,1,3,4,1,0,0,חיים נחמן ביאליק,"   	 	 	     עוד יש ערים נכחדות בתפוצות הגולה    בהן יעשן במסתר נרנו הישן;    עוד הותיר אלהינו לפליטה גדולה    גחלת לוחשת בערמת הדשן.    וכאודים מצלים זעיר שם תעשנה    נפשות אמלות ונשמות עלובות,    החיות בלי יומן ובלי עת תזקנה    כחציר העולה בארץ תלאובות.    ובצאתך יחידי לעתות בלילה    באחת מאלה הערים הברוכות,    בשעה שנוצצים כוכבים מלמעלה,    הדשאים מתלחשים ומספרות הרוחות,    ושמעו אזניך מרחוק קול הומה,    וראו עיניך מרחוק אור נוצץ    בחלון, ובעדו דמות אדם הדומה    לצלו של-מת מתנועע, מתרוצץ,    מתרוצץ, מתנודד, והמית הגיון נכאים    תנשא על-נבכי השקט עדיך –    אז מתמיד באחד מבתי הכלאים    מאחר בנשף – תראינה עיניך.        בבית ההוא, בין הכתלים האלה    לא יום – כי שש שנים על-נפשו עברו:    פה בכרה ילדותו, בחרותו גמלה,    ופה כבו עיניו ופניו חורו.    לא יום – כי שש שנים, מאז הסב פניו    אל-עבר הקיר במקצע האפל,    גם-קרן אור אחת לא-ראה מלפניו,    מלבד קורי שממית וטיח קיר תפל,    רעבון, לא-שנה, מק-בשר, רזון פנים –    מה המה כי ישים אליהם לבבו?    הטרם הוא ידע איך למדו מלפנים?    הטרם הוא ידע כי סוף כבודו לבא?        שש שנים תמימות, שנות נער ובחורים,    כצל, כבלי חיים לנצח אבדו,    וכאלו לא-נגעו עד בית האסורים,    וכאלו על-פנת הנער לא-עדו.    כמו פס כל-היקום מן-הארץ הנעימה    ותמח הארץ מעבר לחיץ,    וכאלו לא-תלבש מימים ימימה    תכריכי החרף ובגדי הקיץ;    כמו כבתה השמש מעבר לחלון    וכאלו לא-חתר הביתה אור זיוה    בתפשו לרדת בין בדי האלון,    העומד ערירי על חלון הישיבה;    וכאלו לא-היה יום בהיר, ליל סהר,    ואביב לא-קסם עדנים ונעימות;    וכמו טרם יהיה לבחור הנער –    כצל, בלי חיים, שש שנים תמימות!        רב ימים כאלה גם-אגם נרפש עומד    כבית הישיבה בחדשות יפקדו,    כי גם לבניה לב חי, יצר חמד,    גם הם שתי רגלים בשנה ירקדו.    ובכן – גם-כתליה הרוחות זעזעו:    ספסלים נוספים, ספסלים נגרעים,    בחורים יבאו, בחורים יצאו.    יש יורדים אל-ביתם לימים נוראים,    ויש שיפוצו לכפרים הקרובים,    ורחוקים מעין המשגיח הנורא    יעלזו בכבוד בבית אנשים טובים    מרחמי רבנן, מוקירי בני-תורה.    אף-יש אשר גרשו ויצאו נדחפים,    ושב איש בית אביו בדרכים אבלות:    האחד – על שחקו בלילות בקלפים,    השני – על-ספרו עם בתולות בלילות,    השלישי – כי-מצאו השמש מקטר    מקטרתו בשבת במקום ידוע,    הרביעי – עם “מורה נבוכים” הסתתר    בעליה, החמישי – לא-נודע מדוע.    אף-יש אשר נבחר לחתן, ובתולה    בת-כפר עבה, שמנה בחלקו נפלה,    ויש מן-הפרושים שנתנה לו גאלה    ויהי לרב גדול בעיר מהללה –    אך אחד העומד כמסמר תקוע,    המעשים, השנים מאחריו יסעו;    ולפניו? לפניו קיר ברזל נטוע    ופנה עמומה וגוילים יראו.        מאז קנה מקומו בפנה לא ראה    כל-בחור ופרוש בבאו ובצאתו;    ואף גם-השמש לא-כון השעה    מתי הוא בא, מתי ישוב אל-ביתו.    השחר הלבנה או חשכת הלילה,    רק המה לבדם מועדיו ידעו,    כי גם-אור החמה הברה מלמעלה    לא-ידע דרכיו ולא שזפהו.    בשחר, בשחר בטרם יכירו    “בין תכלת ללבן, בין זאב ובין כלב”;    עת מן-האפלה החרישית יזהירו    כל-כוכבי הבקר, צבא רבבות אלף;    עת גרי העיר אחרית שנתם ינומו,    לא-ירגיז את-רבצם גם-קול שכוי קרא,    ובטרם מקדמי אשמורות יקומו    התגבר כארי לעבודת הבורא;    עת כל-היקום יחריש דומם ויחיל    עד-יקום ינער לחיים חדשים,    כמו יחלם חלומו האחרון, כמו יכיל    בסתר כנפיו תעלומות ולחשים,    ומליט את-פניו בדממה נאדרה,    ורגש מסתתר בין שולי שמלתו –    אז יעור הנער משנתו הקצרה,    יתלבש בחשכה ורץ אל-פנתו,    וצעדה נחפזת ממשעול הגנה,    בה ילך ההלך עד בית הישיבה,    רק-אזני הרוחות השטות תשמענה    ועין הכוכבים צופיה הנתיבה.        אז יש אשר-ירקד כשטן לקראתו    הרוח הפוחז משפעת התכלת,    ושת לו בחלקות וסלסל פאתו,    יפתנו בסתר, יפיח הוללות.    ושמורות שתי עיני הנער תדבקנה,    כמו רחמים תשאלנה: ""חננו, אחינו!    עיניך השחרות – תחתינו תמקנה    עיפות אנחנו כי-עמך נלאינו.    יום תמים, יום קיץ הוגעת אותנו    ואשמורה בלילה – יגענו, אחינו!    שוב שכב ותנוח ונחנו גם-אנו,    עוד טרם ישנת די החלף כחנו"" –    אך פתאם יעביר הנער את-ידיו    הרזות על-שמורות שתי עיניו הדבקות    כמגרש הרהורים – ובת קול צעדיו    התכופים תשמענה הרחובות הריקות.        אז ירד הרוח אל ירק הגנה,    הוא לחש, הוא מפתה בקול דממה דקה:    ""ראה, עלם חמודות, מה ערשי רעננה,    התענג בטרם ראתך נמקה"".    “גם נחנו ישנים” ידובבו בחלומם    עשבים ודשאים מארבע הרוחות,    וגם הכוכבים ירמזון ממרומם:    “ישנים אנחנו ועינינו פקוחות”.    וריחות חציר גנות ערבים יבאו    מאליהם בנחיריו, ישקוהו שכרון,    ונפל גל רוח מאליו אל-פיהו –    ורוחה גדולה בחזה, בגרון.    אז ירחיב הנער את-פיהו ושאף,    והרחיב את-מפתח כתנתו הפתוחה.    וכאיש שהסיע אבנים ויעף    יבקשו יתחננו כל-קרביו מנוחה.    ושלח לרוח את-ידיו בלי-כח    כמבקש: ""קחני, הרוח, שאני!    נעופה מזה ומצאנו מנוח,    פה צר לי המקום, פה עיף הנני!""    אך חבטה גדולה במשוכת הגנה    מזכירה לנער כי-סר מן הנתיבה,    וזכר חובתו וזכר הפנה,    וכנס מן-החטא ינוס בית הישיבה.        בישיבה הריקה דומיה קדושה,    ובלע הנער הקדש ראשונה,    כי שם במקצע יחכו לו שלשה    חבריו שרעו לו יום באו הנה –    נר דלק, עמודו וספר תלמודו;    וכחס על-הרגעים הקלים לנוע    ימהר אל-רעיו והחל למודו,    ובעמדו – ועמד כמסמר תקוע,    יום תמים, חצי לילה ממקומו לא-ימיש,    שם יאכל לרעבו את-פתו השחרה –    ומי אתה שמיר, מי-אתה חלמיש,    לפני נער עברי העוסק בתורה?        “הו, הו, אמר רבא, תנו רבנן!”    השחר, הגנה וריח השדה    התעופפו כעוף וימחו כענן:    הארץ ומלאה נשכחה, אבדה.    הארץ ומלאה – פה, פה במקצע,    ושמשות ככדכד לרב פה תזרחנה –    ומלא תעצומות הנער ינוע,    ועיניו כשתי גחלי אש תתלקחנה.        ויאדם הקדים, השמש יצאה,    הקיצה הארץ השמחה ומאירה,    מצהלות צפרים הרוח נמלאה,    כל-חי יצהיל פנים, כל-פה אומר שירה.    גם-בני הישיבה כילדים רחוצים    העולים מרחצם אל-חיק אמותיהם,    כן זכים ומאירים יבאו חלוצים    בגמרות ארכות אל-שלחנותיהם;    וכלם כאחד תורתם יחלו,    ינערו בחורים כגורי אריות,    יתחננו ירננו וכמו יתפללו    ויזמרו לאדני כל-קרב וכליות.    מחוץ על-משקופי חלוני הישיבה    הדרור תעיר קנה – בניה הרכים,    לתנות תהלת השמש הנדיבה,    את-צדקת פזרונה ביושבי מחשכים;    כי גם עין העולם להביט שמחה    בבקר הפקחה לישיבה פנימה    ולטאטא מתוכה את-צללי החשכה    במטאטא הזהב – באורה הנעימה.    ומלא האור עין הישיבה הכהה,    ורפד בזהב את-שחור קירותיה;    ותשואות מבית הישיבה מלאה,    ורננת צפרים מחוץ תקיפה,    גם-אלון הזקן, עזובת החרש,    העומד עליה מימים קדמונים,    שכבר מלאו ימיו וייבש השרש    וימש מכבר מעשות פרי אלונים –    גם-הוא כמו התנער וייטב קרחתו,    שרטבה בן-לילה, מטל רעננה,    וירא הצפרים כראות בני משפחתו    הבאים לברכו בבקר ברננה.    וכנחל עדנים ישטפו החיים,    יציפו הארץ, היקום ואגפיו –    ישביע את-עיניו מי בעל עינים!    יתענג מי-אשר נשמה באפיו!    אך אחד הנער ממקומו לא-ימיש,    מאחריו והלאה החיים, האורה –    ומה אתה שמיר, מה אתה חלמיש,    לפני נער עברי החשק בתורה!        כה יעמד הנער יום יום על-מקומו    מאז אור הבקר עד ראש האשמורה,    כי חלק יחלק לידות את-יומו:    האחת לצרכו, השלש לתורה;    וכבודד נזיר רעים, אסיר אל-פנתו,    יעמד הנער לבן-פנים קמוט מצח,    ויצר בגמרא את-מלא כל-נשמתו,    ויצר – ויסגר בעדו לנצח.        “הו, הו אמר רבא, הוי אמר אביי!” –    הפה בית היוצר לנשמת האמה?    הפה מקור דמיה, הנוטעים בה חיי    עולמים, השפעים בה אשה וחמה?    הפה אדיריה – מאורות עתידים,    היוצרים את-רוחה על האבנים? –    כי מה הם הקולות ומה הלפידים    הנושאים הנפש עד לב השמים!    מי צפן הקסמים בגוילים הבלים,    מי נתן הכח לאמרות עבשות,    לחצב להבות מלבבות חללים    ולהתז ניצוצות מעינים עששות?    “הו, הו אמר רבא!” – התשמע, התחוש    את-כליון הנפש, החבה העזה?    הטרם יקרעו לבבך הנחוש    כל-אמר אש חצב, כל-מלה דם מזה?    האם לא תזרקך יד גדולה נאדרה    אל-גבה לא-נחקר, אל-מרחק לא-נודע?    האם לא יכנף רוחך בסערה    ולבבך כדג שנאחז במצודה?    התגיד מה-שח הצפור הרכה,    מה-יהגה הגוזל המצפצף שם גלמוד    בפנה החשכה בקול תפלה זכה,    השפוכה עם-לבו בגוילי התלמוד?    מאז עלה שחר לא-יחלש לבבו,    וברכיו כשלון ופיק לא-תדענה,    מקרא “אמר רבא”. השמש רד לבא,    הקולות ישפלון, הנפשות תיגענה.    כל-שפה נבלת, כל-גרון נחרה,    הלשונות יבשו; ובכליון עינים    יחכו לשמש שיבא וקרא    למודי אדני לתפלת ערבים.    ובנגה שיצקה השמש הבאה    על צפת הארון וכרוביו מלמעלה    כיקר חסד אל, מלאתי רצון, הנאה,    תסתלק השכינה וכבוד אל נעלה;    ובשבט אור אחד השמש פקדת    גם-זוית הנער החשכה, הצרה,    ועלתה עליה בהרת יוקדת    באש אדמדמת רעדת בנהרה.    אז קול ענג אחד מלא עז ישמע –    הקול קול הנער לא-ידע חלושה.    כילד מתרפק, כבן מתגעגע    הוא שונה את-פרקו בנעימה, בקדשה    וכקו-אור המנפץ אל-רצי מי-שחו,    רך קולו יתפוצץ בין קולות נחשלים.    כחץ ירוץ דברו, גליונות יברחו,    דף ירדף דף, העמודים נאכלים.    ""הו, תנו רבנן – מי-ידע ידע    אם לא, כי אקריבה את-נפשי ומאדי    על מזבח התורה, אז מן המקצע    אתרומם ומלאה הארץ כבודי?""    ""הו, תנו רבנן – גם רבי עקיבא    עד שנת הארבעים ריק היה ובער,    ויקם וילך אל בית הישיבה    ויהי נס לעמו – ואני עודני נער"".    ""אדני, קח מה-תקח! את חלבי ודמי –    נשבעתי בך ובתורתך הקדושה,    אם אחשך ניד שפתי ולקולי יהיה דמי,    אם אמוש ממקומי, מקצעי אטשה,    אם-ידע לבבי מרגע ולעיני    שנת אתן – עד צמאי לדברך אשבורה:    השחר יעירני, חצות ליל תישנני,    עד אגמר הש""ס וחכמתי בתורה –    ובכן – אמר רבא… "" ומלא עז נעלה    קול צלול יזעזע האויר בסערה –    כמדמה לי, שם על-הארון מלמעלה    כשחוק צדיק תמים הופיעה נהרה –    השכינה תתענג על-הבל פי תינוק.    או אולי היא תלעג לקרבנותיה,    הקברים חייהם במחשך, בצינוק,    המסרים בגבורה את-נפשם עליה?        ותשקע השמש ותרד במצולות,    ויעל הנגה מראשי הכרובים.    עוד יותר ימכו ישכו הקולות    כמשק הדבורים, כהמית הזבובים.    השמש המקוה בא, החריש ההגים    לתפלת המנחה. התפלה במרוצה    נגמרת. בחורי הישיבה נמוגים,    נשמטים לברח החוצה, החוצה.    החרשה, השדה – במקום שתצהלנה    גם עצמות דכאו, לא-ידעו עלומים;    אל מורד הגבעה – במקום שתגדלנה    בתולות אדמוניות ותפוחים אדמים.    מה-ירחב הלב ומה-תשאף הראה! –    הרוח כמסנן, רך, צלול ומצנן,    ובידו הרכה הוא מוחה הזעה    הדלוחה מקמטי המצח המענן.    בישיבה דומיה. ארבעת הכתלים    יעמדו כשקועים בדממה אפלה.    מכל תלמידיה רק-שני פרושים בלים    נשארו לשיח שיחה בטלה –    אז קול נער בודד בוקע ועולה,    מנהם כיונה מזוית הישיבה.    מה-יהמה, ישתוחח לבבו החולה?    מה-תהגה, מה-תבך נגינתו המעציבה?    הזכר הוא עתה אם טובה, אהובה,    אב עני ורש – ויערג אליהם,    ונפשו, כצפור חרגת מכלובה,    נכספת, נמשכת לשבע פניהם –    כאשר יזכירו גם-הם ממרחקים    יום יום שם בנם בתפלתם הטהורה,    וכחכי משיח הם יושבים ומחכים,    שישוב אליהם, בכתר התורה? –    נפתולי לב-נער מי-ידע ידע?    אך-תמיד בעבר יראי אל על-הישיבה,    והטו את-אזנם ועמדו לשמע    את-קולו הנקב, זמרתו המדיבה,    יעמדו הזקנים, ישגיאו פעלו    ותפלה חרישית מלב יתפללו:    ""אשרי הבן שבתורה עמלו,    ואשרי האבות כמהו גדלו"".        “הו, הו, אמר רבא..” ואשר יצוחו    בקולי-קולותם החיים ושאונם    אזניך גם שמץ מנהו לא-לקחו,    וכחרש וכאלם לא-תשמע לשונם –    “הו, הו, אמר רבא…” ולשועת נפשך    מגרונך הנחר יום יום תשוע.    מחמת ראשית אונה, משד ראש כחך,    תעלים אזניך ותהי כלא שומע –    ותהי כלא-שומע, ותשתם תפלתה,    ותוסף לרצץ ראש כל-מאוייה,    לחנק בחשכה את-קטן תאותה,    לעקר ולרמס את-אחרון פרחיה –    עד-יגעה נפשך בשועה, יגעה,    ותישן לנצח יבשה ורעבה,    בצמא לא נשבר ובתאוה לא באה,    מבלי שנאהבה, מבלי שאהבה.    ושתי העינים שלראות נבראו,    שלראות יכלו הארץ ומלאה,    תדעכנה, תחשכנה ומאומה לא ראו,    ובלי חמד מאומה תכלינה בשאה;    ובחיים כבר בטלו כצלם תנוע,    ותתפש כשממית במסלות חדלו –    ולמה זה נוצרו לשוא, ומדוע    תאבדנה על חנם הנשמות האלו?        ויש אשר-שממה גם רוח הנער    בעמלה הקלקל וכמו התמרמרה;    ולעתות בחרף במשל קר וסער,    שמים כעשן, הארץ נעכרה;    וימי סגריר דלפים טעוני עננים    עיפים וקדרים נגררים נגררים –    השמש לו רגע קט תאיר הפנים!    או תרומת אור דלה השמש לו תרים!    ושממית ירוקה אי מזה תבא    לתקע מסכתה בקירות הפנה,    ומשנה אפלה בפנה, בלבבו,    ובכל חדרי נפשו רעדה וצנה –    אז ידע הנער כי נשכח הנהו,    כי נפשו שוממה, נשכחת, נעזבת;    ויחש כי חלש וילא כחהו,    ותשקע בנפשו כמעט הלהבת.    ונשמע קולהו כאלו הוא עולה    מנפש עיפה שלמות הולכת:    קול לב הוא המכה כעשב, לב חלה    המלא תחנונים ומררה נשפכת.    ויהי-לו תלמודו לקינת תמרורים.    ויבך, ויתעטף, ויחנן קולהו –    חביבים עליך, בן יקיר, יסורים?    הידע האמלל כי-אמלל הנהו?        האמלל? – מדוע? מי יוכל הוכח,    כי-נוצר האדם למרחב ידים?    ולמה לא-יהי גם-הנער שמח    באמת פנתו די מעמד רגלים?    התורה הרחבה, התורה המאירה    מחשכים ומצרים מעולם בקשה,    מבטן החשך יד-אל העבירה    מאבות לבנים את-אורה ירשה.    במאורות, על-גגות – שם ישבו בנינו    גם הגו בגנבה, בסתר למדו,    ויעלו מארות ממאורות אלינו    וגאונים מגגות אלינו ירדו.    כי יפים לתורה חיי הצער,    גם-עמה ובניו בעני נשמרו –    ולמה זה ירע בעיני הנער    אם-ארץ ומלאה בפניו סגרו?    שני סדרים שלמים ערוכים ושמורים    על שפתי הנער – שני סדרים תמימים!    ובקנאה יביטו בו כל-הבחורים    ובלבם יחושו לו ימים נעימים;    שני סדרים שלמים – מה-נעים גורלו!    ואיך לא-ישישו בני מעיו, יהמיו –    אם כבר עיניו ראות שלומת עמלו –    כי מתמיד ועלוי לו קרא קראו.    רק-ציץ זהב אחד על מצח כהנים,    עטרת פז אחת בראשי השרים,    למשורר, לגבור זר אחד של דפנים –    על ראש נערנו יציצו שני כתרים?    גם-מתמיד גם-עלוי, שני שלבים עליונים    בסלם התורה הרם, הגבה,    וכפשע בינם ובין מעלת הגאונים.    הרבים הזוכים לגדלה כמוה?        ויוחל הנער – כי פרחי תוחלת    גם-רוחו הנכאה בסתר רפדו;    ויראו לו אחרית, שכר בחרות נגזלת,    ולבבו לאהבה פנתו יחדו.    וכלטש על גלגל מלטשתו ינוע,    וימלט כידודים מפי ברזל עשות,    כה ילטש את-מחו גם-הוא במקצע    ומרטו בסגיות התלמוד הקשות.    וכטוב לב הנער בלילות החרף,    כי-נפתל ויוכל – לסגיא חמורה    ששחטה את-מחו ותבא בו חרב,    והיה בעיניו כמוריד עיר בצורה –    אז תצא התקוה וקלעה מקלעת    לראש גבורנו משכרת נצחונו,    וחלם חלום נעים במנוחת הדעת,    יאחז כצפור בחבלי דמיונו.    אז יחלום יום שובו אל-עירו בשאתו    כתב סמיכה בכיס, ש""ס ופוסקים במעיו,    תהלתו בעיר, חדות הוריו בביתו,    הקנאה הגדולה בין חבריו ורעיו.    ושמו אשר-כסה כיום במשאון,    יופיע כברק ממיר עד-ולזון,    והיה לברכה, לתהלה ולגאון –    ולגאון? האמנם? היקום החזון?    ובכן – “אמר רבא, הו, הו אמר רבא!”    וככל אשר-יחלם כן ידבק לבבו    בפנה הצרה, בגמרא הרחבה,    לאהב יסוריו, ענותו ורעבו,    וכן יפרץ קולו נאזר בגבורה –    אך מי-הוא המטיל הטפה המרה    לקרע לבנו בתוגה עצורה    הכרוכה וצפונה בזמירות הגמרא?        רק מי אשר-עבר על בית הישיבה    בדמי חצות הליל או בדממת השחר,    ובעד חלון מאיר אזנו הקשיבה    קול בודד ישורר, זמיר מתמיד מאחר,    השפך בלאט על-הרוח הלאט    מרירותו המתוקה, מתיקותו המרה –    רק הוא הבין יוכל מה-דקר, מה-להט,    מה-מכאיב, מה-נוגה זה נגון הגמרא!        מה-ירעיל את-קולכם, מי ימסך נכאים,    אסירי הפנות, בזמרתכם הנוגה?    התבכו ימיכם הקבורים ובאים,    נשמתכם הרצוצה, רוחכם המיגע?    העל שממות עולמכם בוא תבא קינתכם?    תערו את-נפשכם, כל-מרת רוחכם?    התאמרו לחיות בתמצית נשמתכם    המלים היבשות, הובישו לחכם?    התשועו לישועה, התקראו גאלכם,    אולי ישמע מרחם ויבא לחננכם?    ותהי עין ראה צופיה עמלכם,    ויהי לב יודע המבין אבדנכם?    אהה, אמללים! אין אזן קשבת!    כתפלה נדחת וכנפש נדדת    בחשכת הלילה ובדממת המות,    מבלי שתשמע, אנחתכם אבדת.    יש אזן רק אחת הקרובה לשמע    המית בחור משכים, הי מתמיד מאחר,    הערה להקשיב תמרורי הנה,    הנשואים אליה על כנפי השחר –    הוא ראש הישיבה אדירה ומושלה,    שקריאת הגבר – קול מתמיד הראשון    מקימה מיצועה גויתו הכשלה    וצפצוף צפורו לא ינח-לו לישן.    ובשמעו קול מתמיד מעורר השחר    הוא אהב להקשיב רב קשב בדממה,    ושמע את-הד קול בחרותו, וזכר    שלשלת ארכה של חיי נשמה.    וזכר – ושתי טפות דמעות תרדנה    ונתלו בשער כסף זקנו הלבן,    ולאור נר המתמיד הכהה תרעדנה    כשתי אבני אש ממשבצות זהבן.    מה-יהמה לבבך, השב? ההזכירך    כל-שנות ענותך – זה מראה הנער?    יום צאתך מביתך וגלותך מעירך,    ימי נדך, בחרותך – כל חיי הצער?    גם-שני התמדתך באהבה זכרת –    ומה אפוא, זקן, כה נפעם רוחך?    הן אמנם ענית מאד – אך גברת!    ובדרך מחשכים לאור אל נחך,    או אולי יראך לבבך בחזון    כחנו האדיר האבד וכלה    בנשב בנו רוח שדפון ורזון,    ביום סור צלנו ונבל כעלה?    או לבך יגדך עתידות הנער,    ותרא: שה תועה, תולעת עורת;    שה תועה – אבדת בישימון וסער,    תולעת אלמת – באפל נסגרת?        בנעורי שמעתי אלה הקולות,    ראיתי העובדים האלמים הללו;    מצחותם הקמוטים, עיניהם הגדולות    ופניהם החורים – כמו רחמים שאלו.    כל-קמט ומבט לי דומם הביע    רגשות נחנקו, ניצוצות שכבו;    כל-קמט ומבט מורשי הניע,    ויסלד לבבי וקרבי נצרבו.    אך מדי אזכרה את-קולם, הה קולם    הבוכה בלילות כאנקת חללים,    ישוע לבבי: רבונו של עולם!    הכחות האלה על-מה המה כלים?        לא-גרם מזלי כי-אבד עמכם,    עמלים עניים – מספכם נפרדתי.    נטשתי תורתי, פשעתי על-לחם,    ובדרך אחרת לבדי אבדתי.    העתים השתנו, והרחק מגבולכם    הצבתי מזבחי, נתתי את-ספי –    אך זכר עודני את-כלכם, את-כלכם,    תמונתכם תלוני, לא-תמוש מלבי.    וזכורני מה חזק הגרעין, מה-בריאה    הפרודה הטמונה בחלקתכם הזעומה;    מה-רבה הברכה אלינו הביאה,    לו קרן אור אחת יחמתה בחמה;    מה-רבו הצבתים ברנה קצרנו,    לו נשבה בכם רוח אחת נדיבה,    ופנתה את-“דרכה של-תורה” סוררנו,    וסללה נתיב חיים עד בית הישיבה;    וזכורני אחריתכם מה-מוראה נגאלה –    הה! צר לי מאד, צר לי, עמי חלכה! –    מה-צחיחה החלקה ומה-מקללה,    אם-פרודות כאלה תעבשנה בתוכה!        "
1826,יהודה הלוי,26,1,1,1,1,0,1,יהודה הלוי,   	 	 	     קול קרא ממעמקים נגע עד לב שחקים    ונטפי דמעה מוצקים ברחבות ובשוקים    קול שועת בת עמי מארץ מרחקים  קול ענה משמי מעוני בקול הנשמע בסיני    סלו המסילה לפני אצא להושיע בני    קול קורא במדבר פנו דרך אדני  קול מבין שני כרוביו ומבין דהרות מרכביו    ומבין חצובי להביו הנשאים את כלי קרביו    קול אדני משלם גמול לאיביו  קול מחלים פניו במנחה ונסו יגון ואנחה    ואין צעקה ואין צוחה כי אם בשלום והנחה    קול ששון וקול שמחה        
2996,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל איצ͘א     יהי לבי אנחות קץ / ושמחותי בך היקץ.        
11,יהודה ליב גורדון,2,1,3,3,1,0,0,יהודה ליב גורדון,"   	 	 	     אל תתן יין ושכר  לאכר מבני הנכר,  הן הוא אדמתו עבד –  ישתה וישכח חרישו.  תנה שכר לאחיך האבד –  ישתה וישכח רישו.          "
2302,שמואל הנגיד,32,1,1,1,1,0,0,שמואל הנגיד,   	 	 	    למותת     עשה ועשה טרם נסיעה בלי שובה  וטרם ירומון מבשרך בגדיך  התיגע ותניח למי לא יהודה לך  ותלך לאל כתב בספר צעדיך.          
2650,שמואל הנגיד,32,1,1,1,1,0,0,שמואל הנגיד,"   	 	 	     — ∪ — — ∪ — ∪ — — ∪ — — // — ∪ — — ∪ — ∪ — — ∪ — —      דברו1 נא לבת מלכים2 כבודה3 // האמונה עלי קציעות וקדה4,    הישנה בצהרים5 ולה נות־ // נות6 לביתה שאר7 בלא הין ומדה,    לא יגעה ולא בפלך עמלה8, // לא שחרה ולא לבנה ברדה9,    שרתוה בנערותה מלכות10 // בעלות תענוג ושדות ושדה11:    יום רצונך כיום גאלה בתוך ל־ // בי, ויום זעמך כיום הפקדה12.          דברו – אמרו (את הדברים הכלולים בבית האחרון: ‘יום רצונך כיום גאלה’ וכו').  ↩    לבת מלכים – ליפה.  ↩    לבת מלכים כבודה – על פי תהלים מה יד: כבודה בת מלך.  ↩    האמונה עלי קציעות וקדה – על פי איכה ד ה: האמונים עלי תולע; תהלים מה ט: מר ואהלות קציעות כל בגדתיך; יחזקאל כז יט: קדה וקנה.  ↩    בצהרים – שנת הצהרים.  ↩    ולה נותנות ­– ויש לה שפחות הנותנות.  ↩    שאר – מזון.  ↩    לא יגעה ולא בפלך עמלה – מהתענג ומרך. על פי משלי לא יט: ידיה שלחה בכישור וכפיה תמכו פלך; כתובות ה ה: הכניסה לו שפחה אחת לא טוחנת ולא אופה ולא מכבסת, שתים אינה מבשלת ואינה מיניקה את בנה, שלש אינה מצעת המטה ואינה עושה בצמר, ארבע יושבת בקתדרא.  ↩    לא שחרה ולא לבנה ברדה – כלומר: היא בת ישראל, שאינה שחורה ביותר ולא לבנה ביותר אלא בינונית. על פי נגעים ב א: בני ישראל אני כפרתן הרי הן כאשכרוע לא שחורים ולא לבנים אלא בינוניים.  ↩    שרתוה בנערותה מלכות – על פי ישעיה ס י: ומלכיהם ישרתונך; ישעיה מט כג: והיו מלכים אומניך ושרותיהם מיניקותיך.  ↩    121  ↩    כזאת אמרו לה: היום שבו את מתרצית ומתפיסת אלי הוא בלבי כיום גאולה, אבל היום שבו את זועמת וכועסת עלי הוא לי כיום המות. כיום הפקדה – על פי ישעיה י ג: ומה תעשו ליום פקדה.  ↩           "
1322,דוד פרישמן,22,1,3,4,1,0,0,דוד פרישמן,"   	 	 	    І   בין השמשות. – על-הדרגש    מול האם הזקנה יושבים    כל-ניניה ונכדיה    הבחורים עם-הבתולות.    כל-ניניה ונכדיה,    כל-הקטנים עם-הגדולים;    ומדברת ומספרת    ספוריה זה הזקנה.    חרש חרש היא דוברת –    וכמו טפות מיץ המתוק,    שמטפטפת אמם למו    אל-הכוס בהיות השבת.  בין השמשות. – בעלטה    מן-הזוית עולים סודות    עם-הרוחות ומתנשאים;    כל-החדר נמלא אותם.    על-הקרקע רובץ „יקטן”,    זה החתול, ומתמודד,    זוקף זנב, מרים גבו,    לוטש עיניו הירקרקות.    ומדברת ומספרת    ספוריה זה הזקנה –    ומסביב לה הקטנים    שומעים, שומעים וברעדה:  „היה היה איש בארץ,    צדיק תמים, צדיק גדול,    איש מ „למ“ד-ו”ו” נסתרים –    ידע סוד של קפיצת דרך.    ידע סוד – הידעתם איכה?    סנדל היה לו בירשה    מן-הקדוש מן- „היהודי”,    הוא הנקרא סתם „יהודי”.    ירש אותו זה היהודי    יד מיד מאליהו;    וממשה – אליהו;    ומסיני קבלו משה.    כן נתגלגל זה הסנדל    יד מיד, עד קבל אותו    זה האיש הנסתר חרש –    ככה עשה בו נפלאות.    נטל אותו, נעל אותו,    יצא בו מפתח ביתו,    פסע פסיעה, פסיעה גסה,    שבעה מילים פסיעה אחת.    פסיעה אחת – שבעה מילים,    פסיעה שנית – שבעה מילים,    פסיעה שלישית – שבעה מילים; –    כן לו היתה קפיצת דרך!”  ככה ספרה. ובעלטה    מן-הזוית עולים סודות    עם-הרוחות ומתנשאים;    כל-החדר נמלא אותם.    אך דוברת עוד הזקנה    ומספרת ספוריה;    ומסביב לה הקטנים    יושבים צפופים וברעדה;  „היה היה איש בארץ,    צדיק תמים, צדיק גדול,    איש מ „למ“ד-ו”ו” נסתרים –    היה „רואה ואינו נראה”.    היה – אך הידעתם איכה?    פעם הלך לו בדרך,    הולך תועה ובשדה,    עד הגיע זמן המנחה.    פתאם ראה: הנה בית,    ובבית תשעה גברים    עומדים אל-הקיר ומחכים –    חסר אחד רק למנין.    אך בבאו התפללו –    אמרו: אמן, יהא שמה רבא;    אמרו: ברוך הוא וברוך    שמו – אך מי הם טרם ידע.    אך החזן באחרונה    בא ונתן לו מתנה,    להיות לו לגמול ושכר –    נתן לו מצנפת קטנה.    קטנה היתה המצנפת –    אכן גדולים פלאותיה:    לבש אותה – בו ברגע    היה רואה ואינו נראה.    הסיר אותה – בו ברגע    ראו אותו כלם כלם;    היה איש ככל-האדם,    חדל להיות אינו-נראה.    לבש אותה – בא העירה;    לא ראהו איש בבאו,    אך הוא ראה כלם כלם –    היה רואה ואינו נראה”.  ככה ספרה – בעלטה    מן-הזוית עולים סודות    עם-הרוחות ומתנשאים;    כל-החדר נמלא אותם.    אך הזקנה עוד דוברת    ומספרת ספוריה;    ומסביב לה הקטנים    צפופים דחוקים איש לרעו.  „היה היה איש בארץ,    צדיק תמים, צדיק גדול,    איש מ „למד-ו""ו” נסתרים –    היתה לו טבעת קטנה.    מן-המלך שלמה קבל    את-טבעתו זאת; בחלומו    נראה שלמה לו – ובקר    מצא אותה על-משכבו.    שם רק רגע על-אצבעו    הטבעת: כל-בקשה,    כל-מאויי לב וחפץ    נעשו לו ברגע אחד.    סגלה היתה בטבעת:    כל-בקשות תעשינה,    עת אליה תגע אצבע –    ככה היתה הטבעת!”  כן תספר. – ובחדר    גדלה העלטה, רבתה    שבעתים מבתחלה;    כל-החדר נמלא חשך.    ומחשכת קיר-התנור    נשמע רק עוד קול החגב,    ומעל הקרקע נראה    רק עוד להט עיני „יקטן”.    אך הגדול מן-הנערים,    לבוש בגדי-תלמיד תכלת,    קם לפתאם – ובלשונו    שחוק וספק רב – ויאמר:  „אמי זקנתי! אם אהובה!    מה-תדברי? מה-תספרי?    לא אאמינה – הן כל-אלה    רק אגדות, רק אגדות!”  ІІ    אור הבקר. – על-הדשא    יושבים שמחים כל-הנערים    וברפידת חציר יושבה    אמם זקנתם כחולמת.    כל-נכדיה, כל-ניניה,    הבחורים עם-הבתולות    יושבים סביב לה – ומספרים    הם כיום את-ספוריהם,    ובחפזון הם מספרים    חיש וקל, כמעוף כדורים,    שבחצר הם מצחקים    יום ביום לפנות הערב.  אור הבקר. – שפעת נגה    משתפכת משמים,    ומקצה אל-הקצה    אויר זך כראי הזכוכית.    ובאויר זבובי קיץ    עפים, הומים, ובכנפיהם    רוח חדש, קיץ חדש –    כל-הארץ התחדשה.    אך הגדול מן-הנערים    הוא המספר את-ספוריו –    ובמקומה אט הזקנה    יושבה, חולמה ומאזינה:  „היה היה איש בארץ,    איש יודע שבע חכמות;    הלך, למד גם-השמינית –    בנה לו מסלת-ברזל.    על-פי קיטור או אלקטרית    הלך הלכה המרכבה;    הלכה חיש, כמעוף הבזק    עפה עפה המרכבה.    איש כי-ישב בה – כרגע    הנה עבר שבעה מילים;    רגע רגע שבעה מילים –    ככה תהיה קפיצת-דרך!”  כן יספר. – שפעת נגה    משתפכת סביב סביב.    ומקצה אל-הקצה    אויר זך כראי הזכוכית.    ובחפזון עוד יספר    זה הגדול מן-הנערים –    ובמקומה עוד הזקנה    יושבה, חולמה ומאזינה:  ,,היה היה איש בארץ,    איש יודע שבע חכמות,    הלך, למד גם-השמינית –    עשה לו מכונה קטנה.    ובגלגלים ובאופנים,    וביתדות ובטבעות    עשה, בנה לו המכונה –    באלקטרית בנה אותה.    איש כי-יעמוד אל-המכונה,    ואל הזכוכית בה כי-יביט –    אז משם את-כל-הארץ    יביט, יראה ומקרוב.    הוא במזרח – יראה מערב,    ובמערב יביט מזרח;    הוא בדרום – יראה צפון,    ובצפון יביט דרום.    ומפה על-פי המכונה    יוכל לראות אמריקה,    ומשם איש לא יראהו –    כן הוא רואה ואינו נראה!”  כן יספר. – שפעת נגה    משתפכת סביב סביב,    ומקצה אל-הקצה    אויר זך כראי הזכוכית.    ובחפזון עוד יספר    זה הגדול מן-הנערים –    ובמקומה עוד הזקנה    שומעה, שומעה ומאזינה:  ,,היה היה איש בארץ,    איש יודע שבע חכמות;    הלך, למד גם-השמינית –    עשה לו בקיר טבעות,    טבעות זרמי פתיל אלקטרית,    ובהנה שם כפתורים;    איש כי-יעיק על-הכפתור –    ידע רעו בקשתו,    ידע כל-מאויי לבו,    ידע כל בן-רגע אחד,    לו גם-ירחק אלפי מילים –    כן הסגלה בטבעת!”  כן יספר. – משמים    זרמות שטפי מעינות-אורים;    על-הארץ השתפכו;    כל-הארץ מלאה אותם    ובאויר צירי קיץ,    קיץ חדש, התעופפו;    ומסביב נשמע צפצוף    קולות – אותות אביב חדש.  אך לאט מחלומותיה    קמה, עמדה אף-הניעה    ראש הזקנה, ובתלונה    וכמזהירה אט דברה:    „הוי ילדים! פתאים קטנים!    מה-לזקנה מה-תלעגו?    לא אאמינה – הן כל-אלה    רק אגדות, רק אגדות!”        "
2384,שמואל הנגיד,32,1,1,1,1,0,0,שמואל הנגיד,"   	 	 	    וזאר קברה פי לאתאני מן מואראתה פי לחדה וקאל  בקר את קברו ביום השני אחרי הטמנתו בקברו ואמר   אהה, שבתי / בצר רוחי, /  אלהים יח- / נך, אחי!    קברתיך  /  ביום אמש / וגם היום /  מרי שיחי.    לך שלום!  / הלא תשמע / בקראי לך / בכל כחי?    השיבני:   / התכיר מ- / ענה קיני /  בהצריחי?    ואיך לנת  / בקברתך  /  עלי עפר  /  בבית דחי,    הרפתה מ- /  מך עצם  /  ומכתש מ-  / מקום לחי,    עזבתיך  /  בכור אבי, / לפקדון  /  ביד גוחי,    ואבטח, כי  / אלי שלום / תהי הולך, / במבטיחי.         "
5409,דוד פוגל,206,1,3,4,1,0,0,דוד פוגל,   	 	 	     אם תדפק לפתע  על חלוני —  וכי לא אבוך ואשכח  את עלי לעשות?      הן תיעף נפשך  מן הסערות  ותכלה בלילות  אל חופי השקטים.      מחנה על מחנה  תפרחנה מנו הצפרים.      מה תגדל הבדידות  תוך סתוך!      ופתע תדפק על חלוני.     וינה 5.2.1919       
5319,דוד פוגל,206,1,3,4,1,0,0,דוד פוגל,"   	 	 	     ילדי אולי יבך בנכר –  ועתה לילה –  ואין יוצק בו  תנומה כחלחלה.      ופה עומדות נעלים,  והן ריקות מאד.  נעלי-בית בהירות  בדממת הליל.      ושלח חפצתי את ידי  בעד רחבי הדממה  והרעף שקט עליך  מעצם אהבתי.        "
1407,יהודה הלוי,26,1,1,1,1,0,1,יהודה הלוי,   	 	 	      להחזן משה בן הראש     התירא הנחשים השרפים  וממעל לך עומדים שרפים  הלכף ראש גאונך מפני איש  והנה עמך זקף כפופים  חזק ואמץ לבל תשתע לבבי  הלא הנה שעריך זקופים  ועליך מעילי תם סרוחים  ועל ראשך צניפי הוד עדופים  התצעק יום אשר ענך אדני  ועתי מחלתך נחלפים  מעט מזער ושונאיך שנואים  וצריך לפניך נגופים  למי זה רחבו בתי כלאים  ואתה תחמד חורים וכפים  הקלוך נקלים לא יבינון  ועתודים וצנה ואלפים  ואין משים ואין משיב לבבו  וכל אנשי צדקה נאספים  וגדלה צעקת ידעי תבונה  כאלו הם בפי שחל טרופים  חמסי על זמן חציו בלבי  ועל ימים כלי זין מניפים  והפילו מאור פני ועיני  ודם לבי עלי לחיי מציפים  ועפעפי במי דמעה שטופים  ומורשי בחם לבי שרופים  יגוני פרצו שערי דמעי  אבל דלתי ששוני הם מגיפים  ואשתעשע בלי עמית בלי אח  כשנהבים כתכיים וקפים  וימי הולכים כל יום ודלים  באין תקוה והם כלים וספים  הלרדף רודפי צרך יבקשון  מעט מזער והרדפים רדופים  אני האיש אשר ישא פני כל  ולא ישא פני שרים חנפים  שבע רצון ומלא בין חכמים  בלי יחמד זהבים או כספים  והגבר אשר הגביר חסדיו  אשר המה לעין כל איש חשופים  בשלחו יד ליד מלא ולא די  ודיו להיות דיי אספים  והוא יעקב אשר לו הקשרים  והוא לבן אשר לו העטפים  והוא מלך וכמהו כפרעה  ובל אהיה כשר משקים ואפים  ולא ישתררו שרי עשרות  בעת ישתחוו שרי אלפים  ואיך רגלי יתחרה את ברקי  ורגבי הברקים כעיפים  ולי לשון ללמד הפתאים  ולעות מדברי את יעפים  ואמנם כי לשוני קלשוני  וזדים משאון אפי גרופים  ועיני הזמן כהו ועיני  למרחוק מאד חוזים וצופים  טעם השיר אשר טעמו בטעמו  ומתוק מדבש נמצא וצופים  ושור מכתב רקמוהו בחכמה  ידי אמן ומדבריו צרופים  אשר התערבו בו מר וכפר  כהתערב שחרים עם נשפים  וינקו יונקותיו מי תבונה  ועל כן כל עצי עדנן ענפים  אשר פרים במחשבי ארוים  ועליהם בפי הנם טרופים  בשיר בתיו מלאים טוב וחכמה  ואולם דבקו בהם רשפים  אשר יתנוצצו על יד מאחז  כאלו הם ביד שרף רצפים  פניהם באמת כפני להבים  ועל בתי לבבי הם חטופים  והוא השיר אשר סהר לנגדו  מאד נכלם בעת גלה צעיפים  וקרן אור פני שמשו וצנפו  מאורים ממאור פניו צניפים  כתבהו בחפזון ועל כן  לך יצאו בני דעו דחופים  אשר צבאו ויורו חץ מריבה  לפי תמם והם זכים וחפים  ואם לקראתך יצאו ערומים  דעה כי לא ערמים או יחפים  כתבים הם באצבע הידידות  והם מאהבת משה רצופים  אשר בנה לאהבתך בלבו  מעון בית וחלונים שקפים  ודע כי לא אוילים שכנו בו  ומפניו בני נכר הדופים  והן בכל מגמתו ביען  מתי סודי בראש חוצות עטפים  ויטש משכני צען ויצען  לעז משכן ומגדל עז לצפים  אמור לאיש אשר עיניו עצומים  ואם פניו באור שמש שזופים  היצלח עוד אשר עמו אלהיו  וידרש בעדו הבלי כשפים  כמו לבן ממשש האהלים  ורחל לקחה את התרפים.         
2239,שמואל הנגיד,32,1,1,1,1,0,0,שמואל הנגיד,   	 	 	     היישירו מלכים עם מעקל    והם עצמם פתלתולי פעלים    ואיך יישר ביער צל מעות    בלי עצים אשר עוו צללים.          
5138,יצחק בר שֵׁשֶׁת בֶּרְפֶת,128,1,1,2,1,0,0,יצחק בר שֵׁשֶׁת בֶּרְפֶת,"   	 	 	    (הריב""ש)1   לשוד עירי  /  גדול כים שברי,  /  ולחמי רוש ותלאה.        יחתני  /     צור חלקי ולבבי,    יקימני  /   למטרה אל אויבי,    ותחתני   / ארגז, ובבשרי  /  אין מתום, ונגע נראה.      5   צעדי צד  / מלכת ברחובותי,    ושם בסד   /   רגלי, פעמי מרכבותי,    והן יסד   /   ציון אל עירי  /     פנת יקרת מסלאה.        חמודותי   /   למרגיזי אל לנחלה,    ודמעותי    /   למכתי כי נחלה,    10   ובחומו­תי   /   ובית כבוד יערי   /   באו רבים ונכאה.        קרוא אבל   /   ומספד אל יודעי נהי,    וציר וחבל   /   אל כל עובר לו יהי,    כלי נבל     /  לקול בוכים וכנורי,   /  לנחלתי כי נלאה.        בריחיה    /   ארצי בעדי לעולם,    15   פתחיה    /   נסגרו ואנו באבלם,    צמחיה     /  עבשו, ועיר הדרי   /  נגאלה, והוי מוראה.        ראות נקם  /   אקו בשעיר ובני עמון,    להתיקם   /   ליום הרגה שכול ואלמון,    גמול לחיקם  /   זרוע אלי עורי,   /    בממלכה החטאה.        20  בהגיגי    /   תבער אש בקרבי,    למבליגי   /   שוד ושבר בכל סביבי,    אזכרה נגי-   /  נתי ערבי ושחרי,   /   ואשתומם על המראה.        יה, הקצור   /  קצרה ידך מפדות,    וצר יעצור   /   בעמך בכבדות,    25   ואמרה צור   /  האח בנפול נזרי,   /   החרבה אמלאה.        שבי גבור   /   היוקח או ימלט,    ואם ישבור  /   מוטות צר בי שולט,    בבית הבור  /   ירדה בי בחרי   /    ובכובד משאה.   שבי נאנחה  /  בת עמי, ושק חגרי,    30   וגם קרחה   /  הרחיבי כנשרי,    ולשמחה    /  מה זו עושה אמרי,  /   להתקרב ותבואה,    תהי מסעד  /   ועזר אל גולתי    לבל תמעד,  /   ושובבה אל נחלתי,    ומגלעד   /    הבא נא הצרי   /    לשארית הנמצאה.        35  חזק נמהר   /   לבב נכאה להר ציון    ברוש תדהר  /  בנות היכל ואפריון,    בראש כל הר /   יהיה נכון הרי,   /    ועל גבעה נשאה.        (ברצלונה, פ“ו [1326] – אלג'יר, קס”ח [1407])  ↩           "
6498,שלמה מנדלקרן,382,1,3,4,1,0,0,שלמה מנדלקרן,"   	 	 	     מדוע זה תתפלא רעי אלדעה,    כי ירבה לכתב שקר מלשין המחבר;    הן עצת רבי הסופרים גם הוא ראה,    הם אמרו: “כתוב כאשר תדבר”…        "
4493,שלום שבזי,54,1,2,2,1,0,0,שלום שבזי,   	 	 	    החתימה: אלשבזי     אלהי חון ורחם על גברת / בטוחה היא בשמך נעזרת:    לך צופה עדי תשקיף ברצון / ואז ישפיע יסוד על העטרת:    שאון קמים יסיתוה בגלות / והיא חוכה ותרבה לך עתרת:    בחסדך נחמה בנים עשוקים / תשובבה לאם גלת עקרת:    זכות אבות לילדיהם תעורר / תקימה ברית אות נחקרת:    יחידה הללי צורך ושמחי / והכוני בחיל נאזרת:    והגבילי בשלום רב יסובב / עדת קדש בסיני נאמרת:        
178,יהודה ליב גורדון,2,1,3,3,1,0,0,יהודה ליב גורדון,"   	 	 	    קבצת כתובות שעל גבי הקברים 1  לנשמת עשה השחר     פרץ סמאלענסקין   אם האדם עץ שדה – העם יער,    סופריו עצי מאכל ופרחיו נדיביו;    ודבר-עצב לראות אחרי הסער    עצי פרי ופרחים נופלים בסביביו.  עץ עשה פרי הדר היית, פרץ,    בתנובתך ממתקים השבעתנו,    ובעודך רענן נגדעת לארץ    ומתקך חדל… הה מה עכרתנו!  אגדת פרחים נובלים לי לקחתי,    בזמנם גם הם הדר יערם היו,    ולכליל על קברך אתם הנחתי –    מי-ראשי שתו, דמעתי רויו.  זו כל כחי לך, אח אבד ורע!    מנחה חרבה אין שמן ולבנה.    אל נא תעט בה; הן מי לא יודע    כי מותר לא בקשה נפשך הנבונה?  עדים לנו על זאת כל ימי חייך!    כל ימיך לטובת עמך עמלת,    עמלת עד כלות בשרך ושארך,    עמלת ומצא שכר לא יחלת.  מחוץ ומבית את ריבו רבת    ולך גם נפשך לא היתה לשלל;    אל מול המלחמה החזקה קרבת,    אף נפלת על במותיך חלל.  לציון קנאה גדולה קנאת, פרץ,    נפשך ונפשותינו אליה נשאת,    אך מנגד ראית את הארץ    כראות חזון לב – ושמה לא באת.  בספריך בית ישראל העשרת –    ולביתך אחריך מאום לא הורשת;    אשה ויתומים חמשה השארת –    הה הצאן ההנה על מי נטשת?  וככל תופס בנו כנור ונבל    כיונק מארץ ציה עלית;    אל טל אל מטר, אל דמן וזבל    ולעץ עשה פרי – פרי הדר – היית.  הנה, איש צמח, צמחת מתחתיך,    לבך נשאך ובהתנשא נבלת;    מחסר מים חיים נס לחך    וכקש יבש מלא אכל אכלת.  גורלך גורל העצים כלמו    על הרי ישראל פרים ישאו:    אי-מזה מי מלא ימצו למו    אם גם במקורם המים לא גאו?  כי מה כל עמנו ומה ספרתו?    חלל גדול, ענק שכב למעצבה;    כל הארץ כלה מקום קברתו    וספריו – הכתבת על המצבה!     א   מי ינוד לך הבת-פאניועז על גדל השבר    יום צאת ממך חכמת נשים ותרד פה קבר?!    נהפך לאבל יום הפורים, משתה ושמחה שבתה.    דלים ספדו בכל רחבות איה עזרה בצרתה?    לעמתם כמעינים, עיני שלשת בנים יורדות מים,    בנות שלש עדינות תשאנה קינות עד לב השמים:    תוכם ישב אביהם השב ונפשו מרה הומיה:    ,,איכה בדד ישבתי!"" יקרא כבן-חלקיה;    לקולו בני שלשים ורבעים ימררו בבכי,    עליהם תהם כל העיר ודמעות עין על כל לחי.  זעקת רבים הן לא תבז, אלהינו שבשמים,    ראה בכינו וצרור רוחה אתך בצרור החיים.    בשנת ,,ויתאבלו העם מאד"".  מינדל בת אלעזר, אשת ר' תנחום אהרנשטם, אם חותנתי, מתה ונקברה ביום הפורים תרט""ו).  ב  [אח ואחות מונחים תחת אבן אחת; על האבן ציור מראה ספיר כזהר הרקיע ושני כוכבים מזהירים בו].   מות חרש משחית, מה-גברת מה-עצמת!    אתה י דך אח ואחות בקבר אחד פה שמו     יחד ישכבון בפי פחת ורמה אחת תאכלם יחד –    רמה הנמבזה, אהבת אחים איך תפריעי בלי פחד?    בן ובת בקבר אחד – ראו בני אדם ורעדו!    הגם בילדים יבא רצח וכזקנים למות יצעדו?    ראו בפאת ים קבר אחר – מי זאת בו שוכבת    זאת אמם זקנתם אשר קדמתם ימי מספר במות    לכן תבך האם, דמעות שליש כל יום, מאנה    מות שני ילדיה ומות אמה בחייה תבכה פעם    נהי יכביר אביהם הנכבד בקול חודר לב וכליות    פלגי מים מן העינים תורדנה ארבע אחיות,    נאנחים שני האחים וכל יודעיהם זקן ונער.    חסמו פיכם וחתמו עיניכם, אל תשערו שער:    שם טהר עצם השמים ושני כוכבים יאירו –    ראו נא ופני מאיר וחיה בפניהם תכירו.   ג   ימי חייך אהה לא הגיעו לשנות גבר    פתאם נפתחו חגוי סלע ותמצא בם קבר.    בן תשע עשרה שנה ערירי חלפת    יד שחפת עזה ימיך הקצירה ונאספת,    יצאת ותטש אביך ואמך, אחיך ואחיותיך,    צעקתם המרה לא הסירה את מר מותך.    חלצת אשתך לבלי תחלץ ואתה לא חלצת;    קלים היו ימיך וצדקות רבות קבצת.    שכר פעלתך יוצר רוח אדם יגמלך –    תהי נפשך צרורה בצרור החיים את אלהיך.   ה 2   חמדת נשים, הלא תשאלי לשלום שבעת עולליך    בנות ובנים, רכים וקטנים, אשר השארת אחריך!    תאנית אישך תשמע נפשך, ובכי אחיך ואחיותיך,    הגה כל מכירך, וכל בני עירך, היודעים צדקותיך,    הנאנחים מבלי הנחם, על מותך בימי עלומיך:    תמר פרחת, איך נגדעת לשחת! איכה באבם נטשו בדיך    נפש תמימה, איך כאיש מרמה, לא חצית ימיך!    חלי נא האל, כי יואל, ויהי אב ודין ליתומיך,    ויתן להם נחומים, וינהלם ברחמים, ויגדלם כמאוייך.    מפניו עז וכח, ישלח שלח, גם לשאר אבליך    ונפשך הישרה תהי צרורה בצרור החיים את אלהיך!!   ו   חיה ברקיע את נפש תמה וישרה!    הלא בעלומיך מת ובצהרים שמשך קדרה,    עוד לא תם אבך, עוד פרחת כחבצלת,    נגע בך חרמש המות – והנך נובלת!    עקרת הבית, איך אישך וביתך נשית,    בשנת תשע ועשרים איך ארחך כלית?    ילדיך הרכים נטשו עד לא גדלת,    צדקותיך חדלו עד לא פרין אכלת.    חיה ברקיע את, שם מאוצר אלהיך    קבלי שכר צדקתך וחלי בעד ילדיך   ז   אלון בעודו רטוב הפלת, מות,    איש בלא יומו הורדת גיא צלמות;    בצאת נפשו לא נתנו כפר פדיונו,    טוב לבו וישרו עשרו והונו,    יגיע כפו עזב סחרו ומערבו,    הה גם אשתו וטפו – מחמדי לבבו,    ויפרד מאנשיו ויצא לשוח    בנאות הרקיע במרחבי הרוח.    (אברהם אבלי בן טוביה מאנשיוויץ, מת י' א“ש תרי”ט)  ח   לויגזאם ילדתך,    עיר טעלז גדלתך,    בקאוונא חיית    עם בעל נעוריך    ובברלין עלית    אל בית אלהיך.    פה יהגו יילילו    גוזלים אמללים,    יתיפחו יזילו   דמעה כנחלים,    יקוננו על אמם   בל""ב ימיה נגזרה,    גם אביהם עמם – כי עטרתו הוסרה.    איך צפור טהורה  נטשת אפרוחיך?    הה אם טובה וישרה איך עזבת ילדיך?    יום הולדת בעלך  ליום מותך בחרת,    נטשת עירך ואהלך ובאדמת נכר נקברת.    דאבה נפש אבליך – מי ינחם אותם?    אלהים ישלם צדקותיך ויוביש דמעותם!    (פייגא הינדא דעואל בת ר' לייב עליאשאוו. מתה בל""ב שני חייה ותנוח בברלין)  ט   איכה במקום רפאות המות מצאת    ברלין המעטירה להרפא עת באת!    ראשי רופאיה איך לא העלו תעלה למחלתך    הרחק מאוהב ורע, מעירך ומנחלתך,    מאשתך מבתך ומבנך אשר אהבת,    גלמוד בארץ נכריה איך קבר לך חצבת!    ראה עזוביך איך מבלי הנחם יבכיו.    שאוועל תזעק: ראשי, ראשי! וכל יודעיך יהמיו.    והעניים והאביונים מבקשים משיב נפשם ואין.    נאקת בני ביתך מי יכיל, מי ימד דמעות העין?    בזכר שמך דמעתם תבוא ולרגעים יזכרוך:    נפש נדיבה, לב טוב ומיטיב, ורוח נמוכה,    דבק בחכמים וירא אל מרבים ופועל צדק וישר,    נכבד בישראל ובאדם, עמל ועשה במשפט עשר,    יגעת ומצאת אך מטובך פה לא שבעת,    ארבעים ותשע שנים רק חיית – וגוועת.    לך אפוא בכחך זה לפני אלהי הרוחות    ובא על שכרך בצל שדי, שם על מי-מנוחות.  (אברהם גרשון בן דניאל (קאפעלאנסקי) משעאוועל, ינוח בברלין. [ה' אב תרכ""ג])   י   ראי חיים לנצח, אמנו הנעימה,    בת טובים, אם עדינה, נפש תמימה:    תני נחת ומרגע לעצמיך היעפות    אחרי הרבה נדודים שטנה אף מדחפות.    הן פה אין מכיר לך פה גלמודה נשארת,    כי בעיר אחרת מת ובין זרים נקברת,    הרקיעי אפוא מקברך זה לשחקים,    נוחי שם נצח בחיק הוריך הצדיקים.    (חותנתי רחל בת נחום אהרנש: אם הכהן, מתה ונקברה בעיר שאוועל ביום ו' ג' חשון תרכ""ד).  יא   בנקרת צור זה יונה תמה נסתרה,    אבינו רב המעללים, בעל נפש יקרה.    הרבינו בכי אך נחם יסתר מעינינו.    אחרי לכתך סר נרנו, דאבה רוחנו!    סוחר היית ובתורה וחכמה עמלת,    ענוה הרבית וכבוד ויקר נחלת,    דרך אבותיך אנשי השם דרכת,    לכן יגדל שברנו עת ממנו הלכת,    ואתה – נצח תנוח ופרקת בשמים    משא ועל חייך בשנים ששים ושתים.    (בנציון אברהם בן הרב אלכסנדר סנדר לונץ משאוועל חתנו של הר“ר ישראל גארדאן מווילנא. כ”ה טבת תרכ""ד).  יב   ישב עליון, קבל בזבול קדשך    נפש אבינו השבה אליך!    בנעימות אלהים יראה נחת וישע    עקב זרע לצדקה בשנים ששים ותשע.    דרך ישרים ללכת אהבה נפשו,    בין ישרים הושיבהו והשב גמולו בראשו.    (יעקב זבולן בן אליעזר דיללאן, שחל“ח ביום ג' כ”ג אדר תר""ל בווילנא).  יג   אם לפי יגוננו הרב וגדל השבר    לבכות נבוא הנה על זה הקבר    יחרב מקור דמעה, מעין העינים,    הצור יהיה לאגם, הגל לגל מים,    ואנחנו לא נחיה עצמות אבינו    במקום קדוש זה לו קבר כרינו.    נגיד רב דעת, שב הולך תמים,    ירא אל מרבים ורע לחכמים    הגדלת שמך כי באמונה סחרת    ולדלים עשרת על כן גם עשרת,    דלתיך לא סגרו למבקשי עזרך –    הה, איך סגר ואין פותח קברך?    לבכי עשוקים חשת והושעתם –    יליל בניך איך לא תשמע לדעתם.    עלית למצוא מנוח בשמים    אחרי שנות רגז שמנים ושתים.    שוא חיי גבר פה בעמק צרה –    נוחי שם על משכבך נפש ישרה!    (אליהו בן יהודה ליב עליאשו, מזאגער).  יד   זנחתנו לנצח מחמל נפשנו,    לא נוסיף לראותך, אבינו רוענו!    מקרב בני ביתך כנפשך אהבת,    נסעת לימים ולעולמים לא שבת.    פלגי מים יורידו ששת יתומיך,    נחל סוחף – אמם, אשת נעוריך.    בצרת נפשם יצרו רחוקים וקרובים    חזו קירות לבך ומעשיך הטובים.    זאת לנו מעט נחם מעט צרי בצרה:    פודה נפש חסידיו יפדה נפשך,    בניות ברמה יציב חקיך    ושם טוב על ראשך נצח לעטרה.   (זלמן פנחס בן יצחק שטערן, בעל אחות חותנתי – ינוח בקאוונא).  טו   שלח מגלו המות ויתז בג""ן עץ זית.    צפרים בצלו ישבו חרדו נדדו מקנם,    בנוה ישרים שמה הי ומספד מבית,    כי רטש ביום עברות ראשם ומגנם.    קול אשה מצרה על בעלה מתיפחת,    נהי עניי צאנה שבעת יתומים אתה,    קהל יודעיו גם הם נפשם נאנחת:    ,,זו צדקה וזו שכרה? – מיתה בלא עתה!""    למת כזה אל תנודו, אל תספידו אותו,    הן הוא נקרא ,,חי"" גם לאחר מותו:    מלידה עד יום מותו זרע לצדקה    ובבואו עתה על שכרו – מה קול הצעקה?!    (שלמה צבי בן יששכר בער קאמענעצקי זצלה“ה מלידה. מת בג”ן שנים בפ""ב).  טז   פרי הדר בעודו סמדר    יד המות כרתה    בת עדנים בטו""ב שנים    אל יוצרה הועלתה,    זיו יפיה יבלה בקבר, רוחה יתענג על אלהיה,    לברכה יהיה נצח גם זכרה בלב יודעיה.   [פריידה בת ר' אליהו זייברלינג, מתה ביום ו' אדר תרל“ד בת י”ז שנים, בזיטאמיר (?)].  יז   מר יבכיון שלשה בנים, יעוררו זעקת שבר    שאגתם נתכת כמים, אנחתם כל גוף שוברת,    הודם פנה, זיום פנה – אביהם ירד קבר,    בניהם רבים ינהו אתם, תהם כל הקרת.    מקרב ביתו יצא לנצח בירכתי בור לנוח    איש מיחידי סגלה כמהו לא רבו בדורו,    ידיד יה ואנשים, רב פעלים ותם רוח,    רצוי לכל אחיו לכל אשר נהנו מאורו.    שאלו תופשי התורה כי לא עמל לתהו,    לאנשים סוחרים פנו ויספרו אמונתו.    אכן סר מר המות, כי צדיק תמים כמהו    בערגות גן אלהים ימצא פרי צדקתו.    (משה בן מאיר שלאסבערג, נפטר ג' אדר, תרכ""ח)  יח  (הציור: נאד מלא דמעות ושלהבת עולה מתוכו).   הנאד דמעות אם נמלא לא נכבה השלהבת    בקרבנו תוקד יום יום מיום לקחך המות.    התשכח רכה בשנים ואם בחכמה ודעת,    רבת יפי וכלילת חן – בנעוריה גועת?    ימי שחרותך טרם כלו ויום חלדך פנה,    רוחך אל האלהים השבת בעשרים וחמש שנה:    רחקה אז טובתנו, נפלה עטרת ראשנו!    ולך הינעם שנתך בשמעך קול בכינו,    אביך ואמך, שני אחיך ותשע אחיותיך.    שמש ירח ואחד עשר כוכבים בוכים עליך,    תאנית אישך בעל נעוריך כנפשך אהבת,    ילדים שלשה רכים אשר לנצח עזבת?    נפש עניה, מצאי לך מרגוע בשמים    ויצרור אלהים אותך אתו בצרור החיים.    (הנדא בת הר“ר ישראל ראטנער ואשת ישראל נעמצאויץ הלכה לעולמה בשנת תרל”ט, ומנוחתה בוויען).  יט   זאב יטרף המות וכל החי טרפהו    ואלף שנים אם יחיה טורפו ישיגהו.     זה גורל כל אדם עלה גם עליך,    אבינו, בשנת השבעים לשנותיך.    בדרך אמוני ישראל אותנו אשרת    וחקי האלהים ומצותיו שמרת,    אף לא פעלת עולה לאדם מימיך,    בתורה חשקה נפשך ובה כל מעיניך.    נשף ושחר בבית אלהים מצאוך,    ששה סדרי משנה על פיך שגורים,    מפיך תקראם שם לישישים ובחורים,    ובעת נאלמת ונעלמת כלם הספידוך.    אולם מזרעך לא יסוף זכרך,    לא יעשק גם האל, בו האמנת, שכרך.    (זאב וואלף בן שמואל (לעווינסאן) ינוח על משכבו בקאוונא).  כ   טוביה עלה למרום שם קנו בין כוכבים    ויעזב ארץ וחמודיה ולא פנה אל רהבים.    בחצי ימים הולך תמים כאיש דמים גועת,    ילדיך לא גדלת ומיגיעך לא שבעת    הנה ג""ל שנים עבר על גל קברך    ויטהר נשמתך וישטף עפרך,    בנוה ישרים תשב על עם זקני שמים,    חיי ארץ בעיניך ימאסו כמו מים,    אך אותנו, אב רחמן, הן מלבך לא מחית,    לא שכחנוך גם נחנו כאילו עוד חיית,    מצבת אבן נקים אנחנו שנית על מקום נוחך    ואלהים יצרור עד קץ הימים אתו את רוחך.   (טוביה בן יחיאל מאנאשעויץ, בהתחדש מצבת קברו בשנת השלשים ושלש למותו).  כא   רוחך חי לנצח בעדן גנים    מקום כל ברי לב ינוחו שאננים,    אמנו היקרה, אחת מבנות המעלה,    נפש טהורה, אשת חיל עטרת בעלה,    אם טובה לנו, אם לבני עני כלמו;    שבעים ושלש שנותיך שני שבע היו למו,    ערמים הלבשת ורעבים השבעת    ותופשי התורה תמכת והושעת,    ובבא עתה יומך לשוב לעפרך    יהלך צדקך לפניך להביאך על שכרך.   (האשה רחל מאנאשעוויץ, בטויראגען).  כב   נפשנו עגומה – מי ינחמנו    על מותך בילדותך מחמל עינינו;    ממחלת אסכרה נאנשת וגועת    ימי מספר טרם לשש שנים הגעת.    נעמי קראנוך כי מאד נעמת לנו    על שכלך על טובך על יפי והוד:    מרה נקראך אחרי עזבך אותנו    יען כי המר מותך לנו מאד!    (הילדה נעמי בת ר' אליהו אפרון, נולדה ח“י טבת תרל”ח, וגועה י“ד חשון תרמ”ד).  כג  פ""נ   בעל בעמיו, נגיד לעדתו –    יתומיו מי ינחם וירנין אלמנתו?    בלא יומו מת פתאם, שב אל אדמתו,    כבוד אל אספו לתת לו כצדקתו.    (ר' בנימין בלאך, אחד מפרנסי הקהלה בס""פ. – 24 יוני 1884).  כה 3   שבע רגז הנני, אין לי מנחמים!    רטש המות את חיי לא נתן לי רחמים,    יצאה ידו בי ויהרס בית מגורי    כי הניף צור חרבו על אשת נעורי.    מי יזיל בשם תעלה בלבי הפצוע,    אף מי יגיד לי למה קרנו זה ומדוע?    רק ימים על שנה ארך שלומנו,    אחרי כן, במלאת לה עשרים שנה,    נתן ילד קטן לנו, בננו בכורנו,    אך כפר נפשו את נפשה נתנה.  בן אוני, בן עני! צר לי עליך,    כי תגדל – אהבת אם לא תקדמך,    תדע קרא,,אבי"" וקרא,,אמי"" לא תדע,    כי יתום הנך מבטן ומלדה.    ומה אענה לך ברבות הימים    כי תגדל ותשאל: אמי איה?    במה אצדיק בעיניך פעל הצור תמים    כי קצץ בנער את פתיל חייה?!  עז אתה המות – האהבה עזה ממך:    באהבת נעורים לא תשלט ידך:    גם מעבר לקבר, מארבות השמים שמה,    מצרור החיים בה נפשה עתה צרורה    עוד תביט אלי שרתי ההדורה4    תביט ותאהבני כימי היותה על האדמה.   שרה רייבה מייזיל. בת אפרים אנתיק, מתה כמבכירה, ביום כ“ז טבת שנת התרמ”ב).  כו   יודעי סודות פתרו לנו סוד זה החתום:    שלוחי מצוה הן אינם נזקין בהליכתם,    למה אפוא קרה אסון את אבינו מורנו    בנסעו לעיר הבירה כשליח עירנו    אל ראשי ישראל    המבקשים לעמם ישע בצרה:    שם בשפכו שיחו לפניהם ברוח נשברה    מעצר רעה ויגון ומחסר בריות גופא    על פני כל אחיו נפל וימת מיתה חטופה?  רצוי ליוצרו היה, צדיק חסיד וקדוש,    לכן מת בנשיקה בסוד,,בקרובי אקדש"",    יען כי נגש העם וכמו תבן נדוש    נאסף הצדיק מפני הרעה, ונפשו הנהלאה    גן עדן עלתה ושם מנוחתה מצאה.    (המנוח ר' יוסף שלמה בן אריה ליב שמערלינג בא במלאכות קהל מאהילוב ע“נ דנעפר לאספת שלוחי הקהלות אשר היתה בימי המיניסטר איגנאטיוב, ובישיבת האספה בבית הבאראן גנצבורג ביום ג' אייר תרמ”ג, מדי דברו בהתלהבות עזה על מעמד בני עמנו חמורה מאד, נשבר לבו בקרבו ופלצות אחזתהו וימת על פני כל הנאספים, ונקבר בכבוד גדול במעלה הקברים אשר בעה""מ).  כז  [על קבר ר' מרדכי פלונגיאן, מ""כ בווילנא].   מרגשת דכי הים אל החף באתי,    פה אמצא המנוחה לה נפשי נשאתי!    לא עוד בזרוע עזו הסער יתקפני    ומגל אל גל כדק יטילני.    נחת לא ידעתי כל שבעים שנותי –    גם בתורה עמלתי ימי ולילותי,    ידי גם לפרי עץ הדעת שלחתי,    אך מפרי עץ החיים מעט טעמתי,    נטעתי,,כרם“, בן-פורת” הצמחתי,    בניתי,,תלפיות“, עם,,קהלת” התחכמתי –    ,,שבט אלה"" נשאתי כל הימים,    למדתי, למדתי, כתבתי, הגהתי,    מכל עבדותי לחם לא שבעתי –    הבה לי שכרי תמים, הצור תמים!   כח  על קבר הבאראנעסע חנה גנצבורג (נאספה אל עמיה כ“ג כסלו, תרל”ז).   חמדת נשים היית, אשה עטרת בעלה,    בת יקר הוריה ואם שוקדת על קנה–    וכל זה גז נצח ברגע ויבא רגז בן-לילה,    בערב היינו שמחים ולבקר – קינה.   כט  על קבר הבאראן יוסף גנצבורג (נאסף אל עמיו ביום ה' שבט, ת ר ל""ח).   יגון וספוד בכל נאות יעקב!    כל ימיך בעד עמך עמדת בפרץ    ולמליץ היית לו במלכות הארץ,    הה, עוד ישענו לא בא ויומך הגיע –    היה אפוא למליץ לנו במלכות הרקיע.   ל  על קבר העלם מרדכי בנו של הבאראן נפתלי הירץ גנצבורג (נאסף אל עמיו כ“ו כסלו, תרל”ט).   בגן צבור גל מראש עפרות תבל    ומר-דכי עלה בו פרח כתמר    ותכהו תולעת בעלות השחר    וייבש המר – אך ריחו לא גמר.    (מקום שם קבר למשפחת בית גנצבורג בפאריז, אשר שם ינוחו על משכבותם העצמות החביבות האלה, צר מהכיל כתובות יותר גדולות מארבע שורות, ולכן בקשני הבאראן ר' נה""ג לכתוב מועט המחזיק את המרובה. – העלם מרדכי גנצבורג מת במחלת השחפת כבן עשרים, והוא בעל כשרונות טובים וביחוד היה לו יתרון הכשר לחכמת הציור, וציורים רבים מעשה ידיו להתפאר נשארו אחריו בבית אביו לזכרון).  לא   ,,יבא הנה וינוח שלום על משכבו    הולך נכחו ודובר אמת בלבבו!""    שוכני מרום כן הריעו לקראתך    עת בא יומך, אבינו, לשוב אל אבותיך.    בשמים רנה – ובארץ בכי ואנקה,    ,,הוי רבנו, גאון עמו, המורה לצדקה!""    ארבעים שנה שופט בישראל היית,    לעמך גם לבני נכר משפט עשית,    יען ידעוך לדין אמת ונקי כפים    האמינו בך ותקדש שם שמים,    ועתה כי לקחך האלהים יבך עמך באנחתו:    מרי גלה ממני, מי יביא לי תמורתו?    (הרב רבי יהושע בהרב ר' אליהו מריגאלע, והוא שפט את ישראל עשרים שנה בק“ק קלעצק ועשרים שנה בק”ק נישוויז, ונאסף אל עמיו בן ששים ותשע, בכ“ב אדר תרמ”ז).  לב   נצר תפארה נגדע מכרם בת-יהודה,    נטע שעשועים משרידי דור העבר,    בר-אבהן, בר-אורין, נוצר תורה ותעודה,    נדיב פועל צדקות, חכם ונבון דבר.    ימי אנוש מלאו לו בקחת אלהים אותו,    קרוביו למה יבכו ומידעיו על מותו,    הן עשיר נדיב-לב עזב רכושו על האדמה    לאכול מאוצרו הטוב גנז לו במרומים שמה.    (נתן נטע בן יאקל הענדלער, בלייפציג).  לג   זאת אשת בריתך לימינך שוכבת    ובן אהוב לך פה קדמך במות –    בקרב ביתך אתה, אבינו החביב!    נפשות זו אהבת עוטרות לך מסביב.    יחידך שאר לך וארבע בנותיך    עיניהם הכלות הלם נטויות אליך,    המון מכיריך יודעי נפשך ויקרתה,    כל היודעים נעם לשונך בשפת עבר ומליצתה.    קהלת ריגא, בה שלשים וחמש שנה ישבת,    אלפי תלמידיך כנפשך אהבת –    פה כלם הנה הנם, יסבוך ברוח;    לא למעצבה תשכב, בקרב ביתך תנוח!    אל אבותיך באת, אל עמיך נאספת –    נפשך מצאה המנוחה אשר לה נכספת.    (זאב קאפלאן, שחל“ח כ”ב אייר, תרמ""ז).  לד  בהפתח ביום ו' אדר תרל""ד (1 מארץ 1874) בית-עלמין החדש לקהלת ישראל בפטרבורג ויהיו הראשונים אשר הגיעו שם לקבורה שני אנשי חיל אשר מתו מחמת מלאכה בבית מעשה אבק השרפה אשר להמלכות, ותתלקח האש ותאכלם; ויקברום בני קהלה בכבוד בקבר אחד במעלה הקברים, ויקימו עליהם מצבת אבן לזכרון וכתוב עליהם מלבד כתובת ארוכה בלשון רוסיא, הדברים האלה גם בשפת עבר:   את משמרת מלכם שמרו    והמלאכה היתה דים,    ובאש פלדת פתאם נחרו    שרפת נשמה וגוף קים,    ופה יחד במות נקברו –    כל ראם ידע אים.   לה  בנפול לפני בני עולה הקיסר החסיד אלכסנדר השני נ“ע (1 מארץ 1881) הניחו ראשי ב”י בפ“ב זר פרחים על ארונו ושאלו את פי מה לכתוב על פתילי הזר, ויעצתים לכתוב חצי הפסוק איכה ד' כ:,,רוח אפנו כו' עד בשחיתותם”, שהוא לדעת חז“ל הקינה אשר נשא ירמיהו על יאשיהו המלך שנאמרו בו:,,ויורו המורים למלך כו' ויצק דם המכה”… ויש בו מעין המאורע; ועוד היתה לי כונה אחרת בדבר ע""ד הרמז והסוד, והוא לכתוב את הפסוק הזה כזה:  רוח אפנו משיח אדני נלכד בשחיתותם  שם ההויה בלשון אדנות, כדי שיעלו ראשי התיבות ראמאנב שהוא שם משפחת קיסרי רוסיא יר“ה. והנה מגישי המנחה קבלו את עצתי אבל לא נזהרו בשעת עשית המלאכה והרוקם רקם את השם בה' ועל ידי זה נתקלקלו הר”ת ופרח לו הרמז והסוד ונשאר רק הפשט והדרש.  לו  תבנית המצבה: הר שרפה, נאות דשא וכל שיח השדה בתחתית ההר ואש מפיו תאכל.   יקיפו צמחי חמד קברך ולהבה מתוכם עולה,    צמחים אלה ילדיך הם והלהב תוגתם הגדולה,    חברתך אשת בריתך להנחם ממאנת,    קדמת לעזבם בלא-עת והודם וזיום פנה.    קהלת עיר הבירה גם היא עליך מקוננת,    אחד מראשיה היית יותר מעשרים שנה,    רבות עמלת בצרכיה ורבות עשית,    אוהב כל אדם, חונן דלים ונדיב לב היית,    בתבונת כפיך עשית לך חיל ושפל רוח נשארת,    קדשת גם שם שמים עת על עלילת-דם אסרת,    אך כל זאת לא הצילתך ממות בדמי ימיך –    ומי ימצא משכרתו שלמה בשמים יותר ממך?!    (ר' יצחק קאראבקאו, נולד ג' אב תקצ“ד ונפטר ביום ב' חשון תרמ”ו).  לז   אבינו רועינו! הה, מה זה מהרת,    את ילדיך זנחת, ירדת קבר?    בנ""ח שנים מנוחה שלמה לך תרת    וביתך נשבר שבר על שבר!    בעל עטרת אשתו, אב טוב לילדיו,    רע נאמן ליודעיו, חרוץ במשלח ידיו,    שוחר דעת וסוחר נכבד כל ימיו,    טוב עין, נדיב-לב, אוהב עמו וחכמיו –    יחד יום אחד כל זאת פה קברנו;    נסעת למנוחות ולאנחות נשארנו.   (ר' איזיק בן שמשון בערענשטיין, נאסף בן נ“ח שנה ביום ו' אדר תרמ”ז).  לח   מנחם    משיב נפשנו חלף מאתנו,    נחת חסרנו ויגון מצאנו.    מדוע, נפש חמודה, מהרת בלא עתך    נחלתך ומשפחתך לעזוב, אשתך ובתך?    בחצי ימיך, אב רחמן, בשלשים ושש שנה,    נטשת בת קטנה יתומה ואשה צעירה אלמנה    רבות עמלת במעט ימיך בחריצות ידים,    באמונה וישרת לבב מופת לרבים היית,    יגעת ומצאת – ולאכול מיגיעך לא זכית    יומך עליך קדר בעצם צהרים.    פעליך הטובים הם הם הציון לך הקימות,    רבים אשר שבעו מטובך בוכים על מותך,    ומגנת-לב בני ביתך, אחיך ואחותך –    קצרה האבן הזאת מלתנות אותה!  ישלם האל נחומים לאבליך על האדמה,    נפשך ישביע בטוב בגן עדנו שמה    (מנחם נחום בן ר' יעקב פרומקין, נולד ט' באב תר“ט ונפטר לחיי עד כ”ב אלול תרמ""ה).  לט   שני בנים ושתי בנות ואשה עזובה    מקוננים עליך ושופכים נפשם העצובה:    דורש דמים, אהה! אותך לא זכר,    הרבית תורה ודעת, יגעת, סחרת,    לעמלך הרב לא היה בזה שכר    ובדמ""י ימיך מבין החיים נגזרת.    ספריך לזכר עולם לך פה על האדמה    וצדקך קדם יקדמך בעולם העליון שמה…   (הר“ר שמעון דוד הלוי סלוצקי ה מסד”ר ספרי,,חכמת ישראל“, שחל”ח ביום י' כסלו תרמ“ט, 21 נאוועמבר 1891 בן נ”ד5 שנה).  מ   מי ינחמני אחריך, רעיתי תמתי?!    הה, איכה בדד עזבתני לעת זקנתי?    למה בניך האהובים, אם טובה, עזבת?    עקרת הבית – למה ביתך החרבת?    רק שם טוב קנתה לך נפשך היקרה    אחרי מותך לנו מעט נחם בצרה.   (מינא האלבערשטאם [מולדת בית סרעברעני ] נאספה אל עמיה, ב דמ“י ימיה, בת נ”ד שנה, כ“ו אייר תרנ”א).  מא   בננו, צבי יקרנו ומשוש נפשנו,    בנער בענין-רע לקחת מעלינו,    טבעת יחידנו! יצאת לרחץ המימה    ומשם לקחך אלהים השמימה.    ואנחנו ערירים נשארנו    וכל טוב חסרנו,    לבד בך נהגה יומם ולילה    ונשוחח את רוחך    עד בואנו אליך    שמה במרומי מעלה.   (העלם בן-ציון בן בער טייץ, נולד י' טבת תרל“ה וטבע בנהר, תמוז תרנ”א).         אמר יל“ג: לזכרון החיים המהלכים תחת השמש ומעשיהם במספר ימי חיי הבלם אין שמירה מעולה יותר מן הכתב שעל גבי קברם. ועינינו הרואות כמה יגיעות ייגעו סופרי דברי הימים לשוטט ולבקש ולאסוף ולכנוס את הכתובות החרותות על המצבות ולהוציא מהן רמזים וידיעות לקורות הדורות מראש; האין טוב אפוא בהיות כתובות כאלה ערוכות בידי כותביהן מגלות מגלות, למען אשר ימצאו בם דורשי הרשומות לעתיד לבא את מבוקשם והוקל מעליהם עבודתם. על כן לא חדלתי גם אני מלקבץ את הכתובות אשר יצאו מתחת ידי זעיר שם זעיר שם במשך יותר משלשים שנה ואשר לא נכנסו באספת,,כל שירי” הנדפסים, והצבתי אותן לבדנה בחוברת מיוחדת. וכמין במינו נוספה עליהן קינה חדשה על מות ידיד נעורי המשורר מיכה יוסף לעבענזאן, אשר מצאתיה בין כתבי כתובה ושמורה אתי עוד משנת תרי“ג ולא באה בדפוס עד כה. את כל נטפי הדמעות האלה קבצתי יחד ושלחתים לבעל,,האסיף” (יוסיף ולא יסיף!) לשום אותו בנאדו, הלא בספרתנו לשום שם ושארית בתוכנו לנפשות הפורחות אשר הלכו למנוחות, ואשר לשמן ולזכרן הכתובות ההן ערוכות. ואולי ימצאו בכמה מהן דורשי הרשומות בימים הבאים גם איזה ידיעות נחוצות לדברי ימינו ותולדות בני דורנו ותברכני נפשם בגללן. [ועל אדות הקינה “לנשמת עשי השחר” ראה אגרות יל""ג מס' 362].  ↩    נוסחת המצבה סי‘ ד’ “הה כי נאסף איש החסד” קבע המשורר לעיל עמ' שד.  ↩    נ וסחת המצבה סי‘ כ“ד ”על אבדן ראש המליצים מאפו"", קבע המשורר לעיל, עמ’ שד.  ↩    שע""פ שיש לו גם הוראת שם המין יבא גם בכנוי, וכן הוא אומר: לולא חרשתם בעגלתי (שופטים י""ד, יח), כלומר לולי דברתם עם אשתי ששמה עגלה (ר""ש פרחון).  ↩    וזהו גימטריא בדמ""י ימיך.  ↩           "
729,משה אבן עזרא,11,1,1,1,1,0,0,משה אבן עזרא,   	 	 	    באו שתו עמי בצל קורה / ר' משה אבן-עזרא       באו שתו עמי בצל קורה  על-קול מטר-שחק בירח בול    כי פשטה תבל לבוש דשא  גם-נחשפו שיחים וכלה בול.          
1915,אפרים לוצטו,27,1,2,2,1,0,0,אפרים לוצטו,"   	 	 	    לאט לי לנער לאחי ליצחק לנהלו בדרך חכמה /        יצחק אחי יקיר, יען וביען    כי מבבת עיני אהב אותכה,    ואחקר בלבבך וארא ככה,    כי ללבבי שעה תמיד ויען;        אחפץ, אוצר חכמה תשקד ככנען,    קנה, מכר, וכבר תדע איככה;    שלהבת שחרותך הנה שככה,    לכן כסלי אשימה בך, ולמען       כבוד ועוז תנחל, גם תוסף חיל,    זאת התורה, כי בחוצות נשמה,    מפיך לא תמוש יומם וליל.        קוה אל אל וירוממך לשחק,    וגמול על העמל חכה משמה,    וארץ ומלאה שיתה כשחק.        "
6758,חיים דוד נוסבוים,402,1,3,4,1,0,0,חיים דוד נוסבוים,"   	 	 	    (Metamorphosis)     מאנגליה    רסיה באתי.    ומעיר ארכנגל    מיל מאה ומאה    ללב הארץ    ברגל הלכתי.    מוזשיק את מוזשיקים,    חובק אשפתות כמוהם    הייתי, ולבבם נאמן    לאלהים ואדם מצאתי!    ואשוב, איש-רוס,    אנגליה!…   (מאנגלית)       "
1409,יהודה הלוי,26,1,1,1,1,0,1,יהודה הלוי,   	 	 	    ב   יומם ולילה הלל לאדני  האיר אור פניו אל עבר פני  העלה נרות אור וימש חשך  יום ברקיע קרע חלוני  ויואל לתת מהודו עלי  רוחו דבר בי על יד נאמני  דרך יחלק אור הדריכני  עת זרח משעיר בא מסיני  העת טעמתי צוף דתו שחתי  באו נא וראו כי ארו עיני.          
5163,דנטה אליגיירי,155,1,1,1,1,0,0,דנטה אליגיירי,"   	 	 	    הערה לתרגום “תפת”  בסיס התרגום הזה, ביחס למבטא ולצלצול, היא העברית המדברת בפי הספרדים ילידי ירושלים. רב דיני המבטא הספרדי ידועים לכל בימינו, ואולם כדאי להדגיש כאן פרטים אחדים, שהאשכנזי המדבר “ספרדית” גם בארץ-ישראל נוטה לשכחם, ושהם אגב-אורחא, חשובים להבנת המשקל וה“הדים” (הרתמאות) של תרגומנו:  א. שוא נע מבטאו כחטף-סגול. כדי להבדיל בינו ובין השוא הנח, ה“אלם”, ינקד אצלנו רק השוא הנע. למשל: קרבו = קרבו.  ב. מבטאו של צירה הוא כמו סגול מארך: ē ולא ej.  ג. על חליפת סגול מלעיל לקמץ בסוף-פסוק (קרת = קרת) ותרתי, כי אין לה בסיס בלשון המדברת היום.   פתיחה    מזמור א'    א. ביום ההוא, אמצע שביל ימינו1,  בחרש עז2 נתעיתי; כי מאור  נתיב-אמת באפל הטמנו.     ד. הוי מה אכזר הסבך השחור –  את אימתו לא יתאר פי גבר;  גם זכרונו הוא רעד ומגור,     ז. ולא ימר ממנו חת הקבר.  אולם בתם אגיד את האימה –  כי בין אימים נגלה נגלה לי סבר.     י. סר צעדי מדרך תמימה  אל דרך-שוא, ואיך – איני יודע:  לבי עלף ברוח תרדמה.     יג. אך זאת אזכר: הגעתי, דך, יגע,  אל הר3 שגיא, בקצה חשכת הגיא  שאת נפשי מורא וחת מלאה;     טז.  לראש ההר נשאתי את עיני:  עיפת הליל משם כבר נסוגה  בפני הזיו – הוא זיו מדריך כל חי4.     יט.  גם במצולות לבי חדר הנגה,  והאימה, דמיתי אין לה סוף,  כערפל נמסה ונמוגה.     כב.  כי ינצל טובע אל החוף –  נלאה-נשם ופג מחסר-כח  יפנה מבט הימה וישקף:     כה.  כה שב רוחי, עד לא מצא מנוח  להסתכל בנתיב הסכנה,  אותה איש חי עוד לא יכל נצח.     כח.  ותנח פה נפשי המענה;  ואטפס מול זהר הכתרת –  וסעדי כף רגל תחתונה5.     לא.  כעלותי מעט – הנה נמרת6  מלפני, מלבשת עור ברוד,  עזה, קלה, רוקדת ומכרכרת;     לד.  ותדלג, ותהם, ותגרד,  ותחסם דרכי בשן ונחר,  עד מוט לבי, וכבר אפנה לירד:     לז.  ברגע זה, על רעננות השחר,  הופיע לי השמש העולה;  כמו ביום, שבו כל נגה-צחר7.     מ. ברא האל, נצמד הוא בטלה.  ומשחרית הבקר והטבע  רוה לבי, ינק וישלה.     מג.  אך, לעזרת הצר נקד-הצבע,  קם לפני אריה, ענק אדיר,  ושאגתו שנית רגלי עכבה.     מו. רעב, זועם, צועד בראש יהיר,  בא לקראתי פוצה שחור הלוע,  בנהמתו מרעיד את האויר.     מט. גם זאבה – זו כל אוות-הרע  טעון גופה הרך והנגעל  היא זאבה טורפת דל ושוע –     נב. גם היא עלי. נרתעתי מבהל,  כה חמתה הציקה ואלצה;  ואואש מלעלות אל על.     נה. כמו ביום ראה רודף הבצע  אבדן הונו, פרי עמל וצום, –  תפל רוחו, ולא תבריא מפצע:     נח. כן, עת נחסם דרכי לקראת היום,  לאט לאט נדחיתי שוב לתלם  האפלה, בו כל מאור ידם.     סא. אז בנפלי למטה, איש או צלם  ראו עיני – מחריש, כלו אסר  את שפתותיו מנהג דורות של אלם.     סד. עמד גלמוד בנגב מחסר  כל חי. אליו קראתי: ""אן ואנה  אפנה? עזר, אם צל או גוף-בשר""!     סז. “לא גוף”, ענה ""גופי ירד אשמנה.  היה ערבו של קסר שחרי;  בן מנטואה מדם הטרנספדנה8.     ע.   ""אבי היה, ורומא מדורי;  היו אלי אלי כזב והבל  וימי הדר אבגוסטוס הדרי.     עג. ""ושרתי את אניאס, עז לסבל  ותם בדין, בונה קרית האור9  אחר גלה מקרת אש ואבל.     עו.  ""אולם אתה – לעמק העכור  למה תשוב, לא תעל הגבעתה –  של כל ששון מבוע ומקור?""     עט. ""מעין שירה, יוצר אשר בראת  במאמר עולם הדר וצבי,  אשרי עיני – וירגיליוס ראתה!""     פב. עניתי בש: ""הוי סמל ונביא  לזמרים, אזכה-נא, כי מליך  הן אור עיני, הן נפש עוגבי.     פה. ""אתה מנהיג שבדרכו אלכה;  אף בשירי כל יפי, כל הדר,  כל עדן-נוי – הנם הדי קולך.     פח. ""ראה חיה, שחרונה גדר  את נתיבי: עזר-נא לי ממנה,  כי פחדה אל דם לבי חדר"".     צא.  “להנצל מהאימות ההנה”,  ענה לקול בכיי – בחר שביל  שונה מזה הלכת בו עד-הנה:     צד. ""כי היא תשד כל גבר, המעפיל  לפרוץ להר – בלא רחם והרף  תדחה אותו לקבר עד תפיל.     צז. ""זה חיתו-פיד, שקנאתה לא תרף  גם לא תשבע: הפה המגנה,  אחר טרף, משנה יצמא לטרף.     ק.  ""הרבה זנה זנתה – גם תזנה,  עד בוא נוקם – עד קום זרזיר-מתנים10.  זה לא יכסף לבצע ומקנה,     קג. ""רק לחכמה ורחמי שמים.  יש פלטרו הר, וישנה פלטרו עיר –  ומולדתו תהי בין השנים.     קו. ""הוא את שפחה איטליה יתיר,  שבעדה הקרב קרבן קמלה11  הבתולה וטורנוס האביר;     קט. ""ידחה את זאת לצל-שאול – הצלה,  שמעמקו הרמש הערום12  אותה הוציא; ושם גבול יגביל לה.     קיב. ""אך טרם בא. אם תאבה ישע – קום  ואחרי תצעד, ואנהל את  רגליך מול הנצח, זוט ורום;     קטו. ""ותאזין לאנק אל-תוחלת  באש וקר – לקול הארורים,  קורא מיתה – שנית, אך לא גואלת;     קיח. ""וגם תראה המון מאשרים  בתענית13 – כי היא אותם תגביה  למעלות מסתור הטהורים.     קכא. ""ורוח זך ממני14 אז יופיע,  לנהלך אל זיו פני שליט;  ונפרד על פתח הרקיע.     קכד. ""כי, על כפרי בחסד הממליט15,  לא אכנס, אני הדל ויתר  בני מיני, לקרת העלית.     קכז. ""הדם רגלו תבל, אך שם הכתר,  שם מתנשא כסאהו העליון:  אשרי הבא אל הוד ארמון הסתר!""     קל.  ואתפלל: ""בשם אותו רעיון  השכינה, זה קדם לא הכרת,  אשביעך – הצל מכליון,     קלג.  ""נהל אותי לישע – סף-הקרתה,  זו שוערה הוא פטרוס הקדוש;  ולדלים אשר אבלם תארת     קלו.  “נהל אותי!” ונלך: הוא בראש.     ביאטריצ’ה    מזמור ב'    א.  פנה היום, שעת דמדום הגיעה;  כל איש, כל חי על כר האדמה  נח בשלום מטרח או יגיע –     ד. ורק אני עולה למלחמה –  לקרב כפול של רחמים ודרך,  אשר יגיד זמרי בלא מרמה.     ז. עלמות השיר, עזרנה – שח הברך,  לכן אעתר! השכל השגיא16,  התעמד בזה מסת הערך?     י. ואדבר: ""עד באתי, מנהיגי,  אל המעבר, שכה אכזר לו שמע,  בחן אם יש זהב בתוך סיגי.     יג. ""אותו אדיר17, ששם יסוד לרומא  (ספרת כה), – בעוד גופו תמים,  בשר ודם, ירד מדור-עילומה.     טז.  ""אבל החלט מבקר הימים,  כי זרע הוד כפול מתנו יזריע:  ממשל עולם18, ממשלת עולמים.     יט. ""ברור לכל, שלמה לא הפריע  האל דרכו: מנה לבנות מבצר,  שבעתיד מחצית תבל יכריע;     כב.  ""וכל רומה של רומא רק נוצר  להיות הדם – סלם, מוביל ההרה,  עליו ימלך דיג מגנוסר.     כה.  ""לכן ירד: כי שם דרכו הוארה –  שם פי-מתים נבא לו עטרה19;  ועטרתו היום שמה טיארה.     כח. ""ירד, גם-כן, “כלי הבחירה”20, –  כי ברדתו21 הגביה, מדמני,  את שם הדת, היא ישע ונהרה.     לא.  ""אבל אני? מה צרך? מי שמני  פאול חדש, אניאס השני?  לא יאמין כזאת גם זר, גם אני.     לד.  ""מה טוב לכתי, בן-שפל העני?  בחן ושפט, אמרי הוא תם, לא סלף –  אך דעתך טובה מהגיוני"".     לז.  רצון אנוש רפה כקנה החלף,  עולה, יורד, ממריא ושוב נופל,  עד מחשבתו אחת תשבר לאלף:     מ.  כן מחשבתי, בעמק האפל,  אימי דרכי השקילה, מדה ארך –  ועז לבי נמס בערפל.     מג.  ענה מורי: ""אתה שואל “מה צרך?”  אך הסבה היא פחד: נפשך  עוד נגועה בשחין מדוה המרך.     מו.  ""בעבורו מנתיב הברכה  יסור אדם, נרתע לפני צל-בהו  כסוס בדמי הרים בחשכה.     מט.  ""יאבד הסוס! – ופן תאבד כמהו,  דע למה באתי כאן, ומי הביא  לי הד אנקת תועה בדרכי תהו.     נב. ""היה בין אור ואפל22 מושבי,  ותופע-לי, יפה כנהור תכלת,  עלמת הדר. אמרתי לה: “צוי”.     נה.  ""עיניה זיו ונגה, כאילת  השחר; היא בקול עדין ורך,  בשפת אראל, כזמר מצלצלת, –     נח.  “בן-מנטואה” – הגידה, ""מברך  שמך בכל גליל, כל עיר, כל שער,  ותהלתו עד נצח תארך.     סא.  ""בחיר נפשי – בחיר מזל הצער –  נכשל בפח, מדרך-כן נזור  בתוך צית החשך והמער.     סד.  ""גם אפחד (ממה ששם, בזור  הטהורים הודיע לי השמע):  אולי כבר אחרתי לעזר.     סז.  ""לך, שא-נא קול, שבאזניו נעמה  מליצתו, וממפתן מחטיא  הצל אותו, למען אנחמה.     ע. ""נקראתי ביאטריצ’ה: מקלטי,  אליו אכסף, הוא גן זה אין בו _23ה;  ואהבה סבת תפלתי.     עג.  ""כי שוב אשוב לאהל הגבה,  אהללך בפני השכינה"".  עניתי: ""הוי תמת שיות אלה,     עו. הוי סמל חי לדעת עליונה24,  שלאנוש זכות יתרון תתני  על כל יציר בחוג הלבנה25, –     עט. ""צוך ששון ואשר ילעיטני;  אל-נא תרבי לפתח לי הגיון  לבך כי די: בקשת עוזר – הנני.     פב. ""כי לא יגרת, למען דל אביון,  מגן עדנך, מנוף הגעגוע  לרדת כאן, בשחור הכהיון"".     פה.  ותען: ""לי מורא אינו ידוע;  ואם תצמא לדעת ולמצוא  עכשו כאז – אגיד לך, מדוע.     פח. ""מה הוא דורך הקשת, מה חצו  לגוף עטוי שרין, מוסך מחבט?  כפתן הוא, אשר נעקר עקצו.     צא. מאז נגע בי אל ביד אוהבת,  לא ידאיבני צער הכופר26,  קר לא ישך, ולא תכוה שלהבת.     צד. ""יש רחמנית27 במרום הדר ופאר:  קול אנחתו עד רך-לבה הגיע,  וגזר-דינו היא קמה להפר.     צז. ""ואל עלמת החסד, היא לוצ’יאה28, –  “נאמנך”29, הגידה, ""מיחל  לעזרתך – החישי להושיע"".     ק. ""שונאת שנאה, אוהבת כל מוחל,  הופיעה לי לוצ’יאה באפדן,  הוא מדורי ביחד עם רחל.     קג. ""ותאמר לי: הוי תהלת גן-עדן,  עזרי לדל שרק אותך אהב –  שבשגבו חסדך היה לו אדן.     קו. ""הטי אזנך – התשמעי נהיו,  מלחמת-קץ באשד הרותח,  אשר קצפו מקצף ים רהב?     קט.  ""ואחפז: שם, תחת הירח,  כה לא יאוץ בורח מגרזן,  כה לא יעוף צמא לרוות מלח:     קיב. ""כה אצתי כאן, אליך, הוי רוזן  אבות זמרה; כי אמרך יגביה  כל מאזין, יודע לאזן"".     קטו. ""פנתה אלי, אחר את זאת הביעה,  מבט-נהור זולח אגלי-טל –  ורצון לבה מהרתי להשביע, –     קיח. ""את אהובה, כמו עלי הוטל,  הצל מצר, שדחפו למטה30,  מהר-חמדה לדרך הנפתל.     קכא. ""על-כן, מה חת? מה בנתיב עמדת?  הפג עזוז הנפש במפתן,  ופחדנות כארס סממתה?     קכד. ""האם לשוא יסך אותו תלתן  עלמות מרום עליך? התעזעזה,  כי דבורי הוא הד אהבתן"".     קכז. כמו נצן עלוב, מקפא מיזע  כפור-לילות, בקרן מאור תבל  יפתח לבו, יזקף עלה וגזע –     קל.  כה רצוני, השתל הנבל,  נעור וחי ויזדקף כתמר,  ומשוט-לבי אחז כרב-חובל.     קלג.  ""מברכה זוכרת איד בן-חמר  במרום האור, אשר הגידה “לך” –  גם מברך אתה, נכנע לאמר.     קלו.  ""נשמת גאון, החיה נפשי טלך –  והיא תצמא לגשת המעינה.  רצון אחד בשני לבות מולך –     קלט. ""נהל אותי, אף אל-תאמר לי אנה –  הלא אתה רבי, מורי, שרי"".  כזה בעז אמרתי לו; וינע     קמב. בדרך צר, אפל ואכזרי.     הנבלים    מזמור ג'    א. 31""אני מפתן לעיר יגון ורשע,  אני מפתן לנצח אבדון,  אני מפתן לעם שאין לו ישע.     ד. ""אני מקדש לצדק העליון.  אלו הורי: היד בכל מושלת,  רעיון הרם, וחסד הראשון32.     ז. ""נוצרתי בראשית, לפני כל חלד,  עם ספירות אין-סוף. אני אין-סוף –  כל בא הלם, עזב עזב תוחלת"".     י. בכתב כהה חרות על המשקוף  זה מאמר קראתי על השער.  “נשגב תכנו משכל בן-חלוף”,     יג. אמרתי. ומורי33, כרב אל נער –  “אל תפקפק” – ענה – ""ואל תירא  ואל תחלש בראות עיניך צער.     טז. ""כי באנו פה אל קרת ארורה,  נגזר דינה: “לנצח תתאבלי” –  אל קרת עם שבזו לאורה"".     יט. שם על ידי ידו, ויראה לי  הדר פניו מרגיע לב דוי;  ונכנס אל מחיצות הפלי.     כב.  אנקות אבוי והי ואללי  בתוך קדרות שלא תדע כוכבת  הזילו טל הבכה מעיני.     כה.  קולות חרון ובוז בשפת כל שבט,  קולות-ילל חדים או צרודים,  קול מחי-יד ביד, קולות עצבת –     כח.  עלעול קולות, כחול בסעור קדים  יחוג, יחול בתוך אויר-עיפתה,  שלעולם קדמה לא יאדים.     לא. ואדבר חרד, אחוז אימתה:  ""מזה, רבי, – מה הן אנקות מכאוב, –  מי אלה, האונים מרב צרתה?""     לד.  ויען לי: ""כה נשפטו לרקוב  הנבלים, זו שם, בין דרי ארץ,  לא פעלו כל-רע וגם כל-טוב –     לו.  ומלאכים, אשר בפרוץ הפרץ  בין אל ובל – לא נאמנו לצור  ולא לצר, כי פחדו מקרץ.     מ.   דחם בית-הוד, פן יהיה-בו כעור;  אף מאנה בהם תחתית השחת34 – –  פן ירהב-בם רשע בנהר-די-נור"".     מג. “ומה-סבת בכים – כאב או פחד?”  בתמהוני שאלתי. וידבר:  ""זה מעני קצר ומר גם-יחד.     מו. ""בלי תקוה של מות משחרר  יחיו בריק ושפל כאן פנימה,  מקנאים בכל סגוף אחר.     מט. ""לשמר זכרם הארץ לא הסכימה,  בית-דין חסדי מרום אותם הדף.  אל תשם-לב – הבט ופסח קדימה"".     נב. פרשתי: ואראה כעין שפשף35  סובב סובב, רוצץ בחשכת-ערב,  נחפז, מהיר, לא-ירף, לא ייעף.     נה. מאחריו נגרר המון רב-ערב.  עוד מימי נפשי לא שערה  מה-תרב צאן המות – הוי מה תרב!     נח.  הכרתי בין נבזי החבורה,  את הכהן שנס מכס גבה,  והבכור36 מוכר הבכורה.     סא.  ובנתי (גם תבל תדע ידע!)  כי אלה הם העדר הבאוש,  שנוא לאל גם לשנואי-אלה –     סד.  דור לא ידע חיים כי מת מראש  בטרם חי. מכסם ערית הבשת:  כתות זבוב וענני יתוש     סז.  לגופיהם עשו מדם תלבשת;  ולעו דם ודמע של סגוף  שרצי רמה עלי אדמת נחשת.     ע. אז מרחוק ראיתי אספסוף  על חוף היאור אשר לא ינס ימה.  ""מי הם, רבי, הצפופים כסוף     עג.  על חוף הים?"" שאלתי חיש: ""ולמה  את הנהר ישקו לעבור?  ומי או מה-יסחף את אלה שמה?""     עו.  “הכל תדע”, ענה לי המאור, –  ""אם תחכה עד בוא נבוא גם-אנו  לאכירון – לנחל המגור"".     עט.  בריסיהן מבוש עיני נטמנו;  פן יהיה-לו השיח לזרא  כנאלם החרשתי. חרש באנו     פב.  לנחל; והנה תגש סירה;  זקן לבן-שער אותה מניע,  קורא: “אבוי לכם, בני סרה!”     פה.  ""אל תקוו לראות את הרקיע –  אביאכם לעבר השני,  בחם וקר וחשך להטביע!     פח.  ""אולם אתה, שבאת עם צאני,  חי בין מתים, מאלה הפרדה"".  מאנתי זוז – ויוסף רב-אני:     צא.  ""ברחוב אחר תגיע המועדה  אשר נועד לך – על חוף אחר  ובספינה, שלא כזאת כבדה"".     צד. ענה רבי: ""כרון, אל תתמרמר.  ישנו מקום37 ושם רצון הוא פעל –  שם כה רצוי, ואל תשאל יותר"".     צז.  נכנע ודם מלח בצת הגעל:  רק כלפי צאנו הזו עיניו  חצי לבה במקום דברי הגאל.     ק.   אך אלה, ערמים וכפופי-גב,  חורי פנים ומקישי שנים,  ענו לקול מרתיע הלבב     קג.  בקללם את ארץ ושמים,  את הוריהם, את ליל ההריון  ואת היום בו קדמום ברכים.     קו.  ונקהלו כלם, בנהי-יגון,  אל הנמל, שבו כל לב פושע  ימצא בסוף משפט וגמול עון.     קט.  כרון, ברמזי עין אש מלאה,  לכל אחד מאיץ, מוצא מקום,  ובמשוטו מכה כל מתמהמה.     קיב.  כמו בסתו נתק עלה כתם,  זה אחרי-זה, ברוח הרועשת  מעל ענף זנוח ויתום:     קטו.  כן ידלגו במים, כת נואשת,  אחד אחד לרמז – כצפור  אשר לקול פתוי תפרח ברשת.     קיח.  הפליג הצי, נשא על גל עכור:  ובטרם עוד לחוף שני הגיע –  מזה המון חדש ממתין לתור.     קכא. “כל מי שבז לחסד המושיע” –  אמר רבי הטוב – ""מכל פנה  יבא הלם לגדות נהר-הזיע:     קכד.  ""ויכספו לדלוג בספינה:  כי דין עליון – חרבו כחד מרדע,  ויראתם לחשק משתנה.     קכז.  ""לנפש-תם, זו אל וחק יראה,  אין פה מקום; ומדברי כרון  את דינך למדת למפרע"".     קל.  גמר: פתאם צלמות ישימון  כה התחלחל, עד ממגור ותמה  עודני מתעלף בזכרון:     קלג.  מתהומות פרץ קול ני ודמע  עם רוח עז וזהר מאדם  שהמו-בי כל חוש, ראי ושמע;     קלו.  ונפול נפלתי ארצה כנרדם.     כף-הקלע – צדיקי אמות-העולם    מזמור ד'    א.  קול רעם עז עלה מעמקי-שחת  ואת רוחי השיב מעלופו  ואת עיני מסנורי-הפחד;     ד.   כדרש מקיץ-פתאם: “אני איפה?” –  כן, בקומי, שלחתי המאפלה  מבט חוקר עמקו והקפו.     ז.   הרי עומד אני ברום הצלע  של התהום, זו כי אין-סוף תגמא  הקא תקיא ברעם את הבלע.     י.   מצולתה מקדרת וסתומה  בערפל: לשוא עיני סוקרת  בשחור עמקי התפת: בלימה!     יג.   רבי אמר: ""מכאן בליל-עורת  נרד, אני ראשון, אתה שני"" –  קולו עצוב ודמות פניו חורת.     טז.  אתה חור?"" קראתי: ""ואני –  איכה אצעד, אל מי ידי אושיטה,  אם גם אתה יגרת, משעני?""     יט.  ""חמלת רעי את אור פני המיתה –  חמלה על דור שלא ידע פדיום –  חמלה"", השיב, ""לא חת אשר דמית.     כב.  “נלך, הדרך רב, קצר היום”.  ונכנס אל גדר הטבעת  הראשונה מכל חוגי תהום.     כה.  פה אין בוכה; פה אין אזני שומעת  אך אנחות – לא – קול של עצבון –  הדי תוגה נצחית, עולים ברעד.     כח.  כי גורלם של אלה הוא יגון  בלא סגוף. בהם טרט ומלך,  אשה ואיש וטף – והם המון.     לא.  ""מה לא תשאל, מי הם דרי הפלך  הזה?"" אמר מסיע צעדי:  ""טוב שתדע, בטרם הלאה תלך: –     לד.  הם לא נטו מעל חקי שדי;  רק בטבילה, המצילה מחרם,  לא טהרו – ולב טהור לא די.     לו.  ""כפר באל כל מי שמת בטרם  נולד עולל מושיע בארוה:  וגם אני בהם – מחוץ לכרם.     מ.   ""בגמול המום הזה בלי עלוה,  נחיה חיי גלות שאין קצה לה –  בגעגועים שאין להם תקוה"".     מג.  כזה דבר. מאד נפשי אבלה,  כי מה רבים, שחי שבחם בפי,  נתלו בין אור וליל, בכף הקלע!     מו.  ואדבר: ""מורי ואלופי,  תפונותי פתר לי, פן תמעדנה  את יסודי הדת אין בה דפי.     מט.  ""האם עלו מחבל זה, הגד נא,  נשמות מבחר, – בחסד או יתרון38,  האם עלו לאשר, גן העדנה?""     נב.  הבין רמזי39 ויען: ""עוד טירון  הייתי פה, ושר הופיע40, כבד  משא צלב – הוא זר הנצחון.     נה. 41""לזקן-כל-דור הביא חרות לזבד,  לבנו הזך, לגבר התיבה,  לבן עמרם, מנהיג ענו כעבד.     נח.  ""גם אברהם הסב, שר-הצבא  דוד, וישראל עם אב וילד  ועם רחל, שככה אהבה, –     סא.  ""ועוד רבים עלו בזמרי-סלד  עם הגואל לגור במעון הזיו;  אך טרם זאת עוד לא נגאל בן-חלד""     סד.  עת כה ספר, לא נחנו בנתיב,  כי בין המון רוחות עברנו הלאה –  בין עם צפוף כיער מסביב.     סז.  אז במורד – עוד לא הרחק ממעלה:  ראו עיני כאש רבה מאד,  המאירה מחשך כעין חשמלה.     ע.   בטרם עוד נגשנו אל היקוד,  ראה נראה, שהמקום הוא שפר,  ואזרחיו אנשי הדר והוד.     עג.  ""שר כל מדע, מנבל שיר עד ספר  חכמה וסוד, – מי הם, מה מפעלם,  שנשגבו על כל שאר האפר?""     עו.  ויען לי: ""כורע העולם  לפני מכון אמת שהם כוננו –  על-כן דין-אמת כה העלם"".     עט.  אז קול עצום הגיע לאזנינו:  ""נשתחוה לרוח האלים –  רב השרים הריהו שוב בינינו!""     פב.  וארבעה ראיתי צללים  באים לקראת האח והאורח;  צעיף ההוד עצבת מעלים,     פה.  ותארם לא מר ולא שמח.  “ראה”, לחש מורי, ""את הגאיון  שולף חרבו42, הראש והמנצח.     פח.  ""הומרוס הוא, אחינו העליון;  הורציוס החד43 – שני לסדר;  נסון אחריו; לוקנוס אחרון.     צא.  ""הם מנהיגים; אני אחד העדר; –  השתחוו לא לי, כי אם לשר,  וברכתם יאה – בזה הגדר44"".     צד.  אכן ראה ראיתי, מאשר,  את להקת מלכי זמרה, משפחת  נשרי מרום, עולים על כל השאר.     צז.  אחרי שיחם כזמן מעט ביחד,  פנו אלי בחסד. שח ראשי,  ומנהיגי שחק אלי בנחת.     ק.   נגשתי אז, ותרנן נפשי –  כי ברכתם החביבה העידה,  שבסודם נבחרתי לששי.     קג.  ונלך כה בדרך הלפידה,  ושפתיהם הרעיפו טל ומן,  שלעולם אזכר, – אך לא אגידה.     קו. משוחחים הגענו לארמון  הדור ורם, שחומותיו הן שבע45,  ומסביב לו פלג נעמן.     קט.  ונעבר מימיו כחמר-קבע,  ואת שבעת ספיו של המקלט –  עד כר נרחב ורענן הצבע.     קיב.  ראיתי כאן פנים שלוי-מבט,  שתארם מראה שלטון ושגב;  נאוה קולם, אבל שיחם מועט.     קטו.  בקצה הכר עלינו תל או רגב,  ומגבהו, בזרח אור עדין,  למערב, מזרח, צפון ונגב,     קיח.  (הוי מה ארהב!) על שש-אזמרגדין  הופיעו לי גבור, נבון ושוע  הגדולים בקטל ובדין:     קכא. 46אלקטרה47 פה, בתוך צבור גבה –  אניאס תם והקטור עז מדון;  פה קיסר48, חד-מבט, אדיר-אזרוע;     קכד.  פנטסיליה, אשת הכידון;  לטינוס הזקן49, אבי הפלך,  שבין פלכי הארץ הוא אדון;     קכז.  וברוטוס50 כאן, נוקם עון במלך;  לוקרציה51, מסיתה נקמתו;  קורנליה52, הונה “בנים ופלך”;     קל.  וצלח-אל דין, גדול ביחידותו. –  ותל אחר הראו מורי – ויעט  לבי רתת: ראיתי אריסטו'.     קלג.  כחיל כבוד, סבוהו בטבעת  חכמי תבל: סוקרטס המורה  ואפלטון לימין אבי-כל-דעת;     קלו.  דמוקריטוס, אומר ""עולם – מקרה;  53אנקסגורס, דיאוגנס, תלס;  הרקליטוס, רואה ולא נראה;     קלט. חוקר סמים באש, אזמל ופלס –  דיאוסקורידס; סנקה איש-תם,  וקיקרון, נורא חרון וקלס;     קמב. אורפיאוס פה; אבקלידס, החרטם  להנדסות; אבן-סינא, אבן-רשד,  שאור גנוז גלה לעין-מתום;     קמה. ועוד רבים; אך ישתיקני חשד –  אולי הגדיש ספור את המדה:  מה כח שיר שואב טפות מאשד?     קמח. חבורתי לשתים נפרדה;  ויט מורי הקרה והחרבה,  מעיר שלוה לנפת חרדה –     קנא.  אין שקט בה, אין יום ואין מאור בה.     פרנצ’סקה    מזמור ה'    א. וארד מחוג ראשון אלי משנהו  נורא מהעליון: פחות ירחב54,  אך עוד יותר יגון וני מלא הוא.     ד.   שוער איום, מינוס55 יחרץ שניו  ועל הסף יבחן עון ופשע,  גם יסמן הענש – בזנב.     ז.   לכל ירוד יקרא בזעם: “גשה!”  כי יגלה הדל בלי מחבוא  לפני דין-אמת כל חטא ורשע.     י.   יחגור מינוס מתנים בזנבו:  והמספר של פעמי מחגרת –  מנין החוג, בו זה נדון לבוא.     יג.   רב רב עדרו, ולא תפסק עשתרת:  אחד אחד יגש – יגיד ישמע –  ועף מהבל פיו, כאיד קטרת.     טז.  אתה בריא במעון הזוהמה"", –  קרא מינוס בקול דומה לרעם –  ""השמר-נא ממנהיגי-ערמה:     יט.  ""אף-כי רחב לכם ספי הפעם,  אך צר הוא ליוצא, ואין משעול!""  ויאמר-לו רבי: ""חדל מזעם –     כב.  אל תעצר דרכו, שופט גדול:  ישנו מקום ושם רצון הוא כח –  שם כה רצוי, ואל תוסיף לשאל"".     כה.  ושוב הומה סביב בלי מנוח  קול צעקות יגון, ומכל צד  עולה בכי-דוי דוקר-המח.     כח.  הנה מקום חשך עד עולמי-עד,  נוהם כנהום הים המתבקע,  עת סערה בסער תתלכד.     לא.  סופת-שאול הומה לא תרגע,  תגר מפה לשם, משם הלם,  תסב תכה, תקיש אדם ברע     לד.  וסחוף תסחף אותם עד-פי-תהום:  אז יפרצו קולות מורא ואבל,  מקללים את אלהי מרום.     לז.  ונודע-לי, כי זהו בור החבל  של נכנעים לתאוות חמדה,  משעבדי רעיון ליצרי-הבל.     מ.   בימי סתו ראיתי עוף עדה  של עגורים דרומה בשלשלת:  כן, הסופה את אלה מנידה,     מג.  מטלטלה, מימנת ומשמאלת;  ואין תקוה: לא רק תקוה של סוף –  גם למנוחה של רגע אין תוחלת.     מו.  ככרוכיות מגבה המעוף  הד קול עצוב כצר-קינה תתנה:  כה נאנחו אף הם, מתוך רדוף     מט.  זה אחר-זה להנה ולהנה.  “הנשמות בסער השחור” –  שאלתי – “נא הגידה לי, מי הנה?”     נב.  “הראשונה”, – ספר לי הנאור, –  ""שמירמית, שרת מזרח וגברת  על גזעים הרבה ללא-ספור.     נה.  ""ותנאף על כל גפי הקרת,  ולהנקות מבוז התקינה דין,  הוא דין סדם: כל-תועבה מתרת!     נח.  ותשגל לנין בנה56, לנין  שבחיקה ינק עסיס שדים.  כתרה על ראש בני צלח-אל-דין. –     סא.  ""זה, שקברה מוקד על חוף המים,  עוגבת זר על קבר בעלה –  דידונה57. – זה – מלכת זונות מצרים. –     סד.  ""זה בת-אלים הילנה: בגללה  עיר ומגדל היו לתל גחלת.  זה – אכלס, נטבח בעד כלה;     סז.  “זה – האביר טריסטן, אהוב איזלת58”.  רבים רבים כנה בבוא התור,  זבחי-קרבן לאהבה קוטלת.     ע.   כה הוא דבר על אבירי דור דור  והנוות שנבו גם נבלו,  וחם לבי, ופג מרב ממרור.     עג.  ואמר­-לו: ""האדבר עם אלו  הנצמדים – עדין עם עדינה,  שבמעוף מכל שאר יקלו?""     עו.  “עת יגשו, תקרא להם”, – ענה, –  59""באהבה הזאת אותם תשביע –  ויעמדו לקול התחנה"".     עט.  הם קרבו בסער המניע,  ואשא-קול: ""נלאי הנדודים,  עמדו גם נדבר, אם אין מפריע"".     פב.  יונה ויון, עת צמאי דודים,  על אבר בל ינוע, המלונה  לקן הרך ישוטו נחמדים:     פה.  כן נפרדו מסוג חברי דידונה  (כי אדירה היא קריאת חביב!)  הנשמות הללו, ותבאנה.     פח.  ""הוי רע הרחום והנדיב,  שבין אימות צלמות זכרתנו –  זוג נצנים קטוף ביום אביב –     צא.  ""לולא נדנו אל, אותו קראנו  מן המצר, ושם לך שלום  ורחמך כמו שרחמתנו.     צד.  ""מה-שתרצו לדעת או לנאם –  לכל נשמע, את-כל בתם נודיע,  כל עוד ישקט הרוח האיום.     צז.  ""בארץ-חן ראיתי אור רקיע,  על חוף הים, שבו נבלע היאור,  המרוה שדות לנגוברדיאה.     ק.   ""חק אהבה על לב אציל ישר:  ועלם זה אהב עיני – כי טובו,  עד שדעך זיון ביום מגור!     קג.  ""חק אהבה לאהובים: “אהבו” –  על-כן אהב אהבתי את דודיו,  עד שגם פה אותי לא יעזבו.     קו.  ""חק אהבה צונו מות יחדו –  אך תליני ידון לשחת קין60"".  הקשבתי לה דומם, בלב נדאב,     קט.  ואעמד עד-בוש, בהורד-עין,  עד שבלאט נגע בי הנבון  ויאמר-לי: “מה תהגה עדין?”     קיב.  ולא מיד עניתי: ""הוי יגון –  הוי מה ראשית אהבתם נעמה,  ואחריתה – אבדן ואבדון…""     קטו.  ואז, בקול רועד מעצר דמע,  אמרתי לה: ""פרנצ’סקה, בכבוד  את גורלך המר נפשי רחמה.     קיח.  ""אך אמרי-נא: בימי געגועי-סוד  איך התגלע היצר61, ותבוני  ותדעי שזיק היה ליקוד?""     קכא. ותדבר: ""אין מר מזה העני –  ימי ששון בימי אסון לזכור:  גם מורך יודע זאת כמוני.     קכד.  ""אך רציתם לדעת את מקור  האהבה שהובילתנו קברה:  לכן אוסיף לדמוע ולאמר.     קכז.  ""ביום ההוא את שיר דודי גינברה  קראנו62 בודדים, באין מורא  של פגע רע, או הגה רע, או לב רע.     קל.  ""כל-דף הצמיד עינינו, כל-שורה  את דם לבי אל לחיי הגביהה –  עד בוא הדף של קסם ונקרא     קלג.  ""איך לנצלוט “נשק צחוק על פיה” –  ונזדעזע, וכמו מתוך חלום  נשיקתו ידעתי – ומציתיה.     קלו.  ""היו גם ספר זה, גם החרטם  שכתבו, מורי תורת מדוח –  כי הלאה לא קראנו בו ביום"".     קלט. כן שחה היא: והוא, נכה-הרוח  בכה מרות על שבר וכרת:  ותהמה מצער, ותשוח     קמב. עלי נפשי, ואתעלף כמת.     הרעבתנים    מזמור ו'    א. בשוב דעתי, אשר לקול הבכי –  לנאקת הצמד הזונה63 –  התעלפה כגוף פגוע נכי, –     ד.   רואות עיני ענוי או מענה  בכל מקום אשר אסור לגשת –  בכל פנה וצד אשר אפנה.     ז.   חוג שלישי: מרום אפלו, כאשד  קר, חד, ארור, נצחי – שוטף סגריר  אין לו חלוף, ולא תזרח לו קשת.     י.   ברד עוקץ ושלג עז, שריר,  מקשה, שחור יסער בחשך; ארץ  אותו תבלע וצחנה תריר, –     יג.  אף, משלש-הלוע, כלב-שרץ  שפה ינבח בקול מגור,  רועה צאנו בשדה אבדן וחרץ.     טז.  רחב-כרס, מזיע רק שחור  על זקנו, עיניו כשני-תולעת –  בצפרניו יקלף מהם העור.     יט.  תחת יד-אל אבני ברד קולעת,  הם נהפכים ברפש הסרחון,  וילל כלבה פורץ מכל מבלעת.     כב.  גם לקראתי פער השפיפון64  את פיותיו, לוטש משור-חטים,  כלו רועד: ראשים, זנב, גחון.     כה.  ויאסף מורי בשתי חפנים  עפר וטיט, ויור במלוא-אגרוף  שלש מנות בין געל השנים.     כח.  לכלב רע, קופץ לנשך וטרף,  השלך לו פת – מיד ישקט מזעם,  כי אין חפצו אלא לזלל ושרף:     לא.  אכן שתק אף קרברוס לטעם  טרפו – שתק: פה טוב לו לחרש,  כי לא שמע את נביחות-הרעם!     לד.  עובר בין ההמון המתפלש  בלכלוכית רמסתי בעקב את  חזון גופם – לא-יש דומה ליש     לז.  רבץ בטיט הגשם כל השבט –  אולם אחד, אשר בינם שכב,  ראה אותי, והזדקף לשבת.     מ.  “האם”, – קרא, – ""פה לא יכיר אחיו  אורח זה? כי עד-רדתי השחתה  נוצרת שם, בחבל המרחב"".     מג.  עניתי לו: ""מאז הלם נלקחת,  יגון אולי שנה פניך: לא!  מי אתה? אם ידעתי – נשתכחת.     מו.  ""ומה החטא, שזהו גמולו?  כי אף אם יש בידי נוקם הקדש  שוט מר מזה – אך אין כגעלו"".     מט.  ""שם, בחיי שעה ויום וחדש,  הייתי בן עירך – היא העיר  המלאה קנאה מלוא וגדש.     נב.  ""שם כניתוני צ’קו65 – הוא “חזיר”;  בגלל עון של זוללות הלוע  פה כך אבלה, סרוח בסגריר.     נה.  לא לבדי השלכתי כאן, לטבע  בטיט ובץ: כי רב הוא הצבא  של נתיני בטנם"" – ענה בנה.     נח.  “מאד נפשי עליך דואבה”, –  עניתי לו, – ""אך עוד יותר על חלק  עירנו זאת, נשרפת מאיבה.     סא.  ""ואם תדע, הגד: מה סוף הדלק?  האין צדיק בקרת? ומאן  שרצי שנאה, השודדים כילק?""     סד. 66""יבוא הסוף אחרי שנות מדן  ואז“, – ענה, –”יגלו אנשי היער  את צריהם בהרג ואבדן –     סז.  ""לשלש שנים. אז שוב ירוו מצער,  הודות לאיש פוסח על שתי  הסעפים67 – שאז יפרץ כסער.     ע.   ""וזמן רב ידכא אתכם שונא,  ותסבלו קלון ועל ופצע. –  יש זוג68, לבם לצדק מקנא –     עג.  ""אבל העיר באלה לא חפצה.  ומציתי האש הם גבה-לב,  קנאת-אחים, ותאבת הבצע"".     עו.  נדם קולו הדך והעצב,  אבל אני בקשתי: ""לא השבעת  את רעבי – לעוד אני תאב.     עט.  ""טגייו, רוסטיקוצ’י, פרינטה  הנעלה, ומוסקה הגדם69 –  הדור ההוא, שטוב נפשם אבתה, –     פב.  ""אותם איפה אמצא? מה יקדם  את מבטי: האם בזיו תלבנה  נשמותיהם – או תפת תשמידם?""     פה.  ""כהה נפשי – נפשם כהה ממנה;  אותם תראה, אם די תוסיף לריד,  וצרתם"" – ענה – ""גם-כן תראנה.     פח.  ""אם שוב תצא משער המפריד  בין פה ושם – לחלד אור ופצח,  שא ברכתי. גמרתי. אל תחריד"".     צא.  הביט אלי, פוזל, מרכין המצח;  ושח ראשו, והוא נפל, כפר  שנערף, בין עורי הנצח.     צד.  רבי אמר: ""לא יעל מעפר  עד יקראם לשפט אל הזעם:  ישובו אז כלם, לקול שופר,     צז.  ""אל קבריהם, ללבש גופם עוד פעם;  אז ישמעו את רעם המשפט  ולא ידם לעד אותו הרעם!""     ק.  כה, תוך ערוב של טיט וגו, בלאט  פסחנו גם סקרנו בתועפת  סתרי עתיד. – ""מורי, האם החלט,     קג.  ""כי יארך סגוף אחרי השפט?  ואם ימור – מה במקומו יבוא –  ההרוחה מצער – או תוספת?""     קו.  ענה: ""דבר, בהשתכלל טיבו  (כן אריסטו מלמדך מודיע), –  גם תענוגו יגדל, גם כאבו.     קט.  ""ויום הדין – למרות שלא יגיע  עם זה ארור לגבה השכלול –  ירבה חבלם, כי את טיבם יגביה""…70     קיב. כזה דבר, עת סבנו קו הלול, –  ועוד הרבה שכאן לא אפרשה.  על חוף הבוץ מורד היה סלול,     קטו. ונרד אל חוג ממון71, אבי כל רשע.     פרינטא72    מזמור י'    א.  בין החומה73 וארונות הנה  פנה מורי ללכת במשעול,  ואחריו אני. ""מוסר גבוה,     ד.   הנוהלני בין לולי שאול  למטרה נשגבת גם נסתרת""  אמרתי לו, ""הרשני-נא לשאול:     ז.   ""האם מתר לראות גם לדבר את-  הנקברים? פתוח כל ארון  וכל אפר מורם, ואין משמרת.""     י.  74""יסגרו ביום האחרון,  עת כל ארור מיהושפט למטה  יביא גופו"". ענה לי הגאון.     יג.  ""ואת אשר חוזות עינינו עתה –  הם כת אפיקורוס, הוא הדורש:  “מות כי תמות – בגוף ונפש מת”.     טז.  ""אך תתמלאנה פה, בעיר האש,  גם בקשה אשר בקשת מני –  גם זה שלא העזת לבקש75"".     יט.  עניתי לו: ""רבי הטוב, אינני  מסתיר לבי. – נשמרתי מהרבות  משאלותי: צוך זוכר הנני76"".     כב.  ""איש חי, נואם בין לחש הלבות,  שפת עירי – שפת היפי77, – שא-נא  פניך לי וכאן הואל לשבות.     כה.  ""כי גם אתה יליד בירת טוסקנה78,  היא חמדתי באשר וצרה –  אף אם עלי בצדק התאוננה"".     כח.  כזאת פתאם קול רם אלי קרא  מתוך ארון בוער; נפשי המתה,  דבקתי אל רבי, אחוז מורא,     לא.  והוא אמר: ""מדוע כה תמהת?  הבט וראה את הגדול _79  עד חלציו: הריהו פרינטא"".     לד.  סקרתי בו: עמד מבליט חזה,  זקוף הראש וישר הכתפים,  כמו שאול וענש מבזה.     לז.  ומנהיגי אליהו בידים  הזריזות דחני ממקומי,  לוחש: “דבר עניו ושח-עינים”.     מ.  נגשתי, הוא, כמו מתוך דמי  של בוז אל העומד מתחת  לארונו, ויאמר לי: “בן מי?”     מג.  בלב תמים גליתי לו משפחת  אבות ביתי. גבות עיניו הרים,  כמתאמץ לזכור את הנשכחת.     מו.  בסוף אמר: ""צרים היו, צרים  גם לי גם לביתי, ופעמים  את ממשלתם שברתי עד החרים"".     מט.  “ביתי גלה – ושב אחת ושתים”,  עניתי לו. ""ביתו של מר הגלה –  וגם נשאר מחוץ לדלתים""80.     נב.  לפתע ראש מגב אחר81 עלה  עד הסנטר. אולי שוכן הקבר  נסה לקום על ברך כפולה.     נה.  סביבותי סקר למול כל עבר,  כמו קוה למצוא בחשכה  פרצוף אחר; אולם נכזב הסבר.     נח.  קרא: ""אם חי, בשגב רוחך,  עברת סף שבו לא האמנתי,  בני למה איננו?"" ובכה.     סא.  ""לא ברצוני נתיב רגלי כוננתי:  זה מנהיגי – רמון ששרפו  היה שנוא לגוידו82 קולקנטי"",     סד.  אמרתי לו. (גם אפן סגופו,  גם דבריו כבר גלו לי, מי הוא,  ומפורטות עניתי לו איפא).     סז.  הוא הזדקף פתאם – ויעל ניהו:  ""היה שנוא"" אמרת לי: המת?  הכבר חשכו שמים לא יניהו?""     ע. אחרתי להשיב לו, מתחבט  באי-דעתו83; אולם הבין אחרת –  ונפול נפל באש, לבלתי-צאת.     עג.  אך הראשון – הרוח הנאדרת  בל יכניענה תפת לעולם –  לא נע, לא זע, לא זז כרחב זרת     עו.  וכה המשיך84: ""ימר לי גורלם,  אם עוד למשול לא שבו הארמונה –  מזה האש ימר לי. ואולם –     עט.  ""בטרם עוד נ' פעם פרספונה85,  מושלת כאן, את זיו עינה תמיר,  על מאותי תדע, כי בוא תבואנה,     פב.  ""אבל (כן שוב תשוב לאור וניר!)  הגד: למה עם זה שכבדני  כה על ביתי גזרי דינו יחמיר86?""     פה.  עניתי: ""מר שוכח, מדמני,  את ארביה87: דמה צועק על לב  הנועדים בכנסת סן-ג’ובני88"".     פח.  הניף ראשו, ויאמר לי, עצב:  ""לא לבדי עשיתי זאת: שבטנו  בקשי ערפו צמדני לאויב.     צא.  ""אך, עת הסכימו כל89 לתת עירנו  פלורנציה לאש, לסוף סדם,  אז לבדי קראתי: לא תתנו!""     צד.  ""בי (כן זרעו ינוח בשלום!) –  יפתר חידה90"", בקשתי, ""שהטרידה  את בינתי מאז גשתי הלם.     צז.  ""אור-מבטכם חודר אמנם עתידה,  אך כל הוה לעיניכם טמיר;  האם יד אל צעיף עליו הורידה?""     ק.  “כרפה-ראות”, ענה אותו אדיר,  ""יראה צורה שמרחוק תופיע:  כך, לא יותר, גם לנו אור מאיר     קג.  ""את הקרוב ענן קודר מטביע;  ממעשי יום זה, או יום עבר,  פה לא נדע מאום, אם אין מודיע.     קו.  ""ביום הדין91, על-כן, שחור תשחר  פה כל בינה, וליל אין-סוף יבלע לה  בהסגר לעד דלתי מחר"".     קט.  אז מתחרט אמרתי: ""נא הודע לה  לנפש זה, שנעלמה בגיא,  כי חי הבן – עודנו שם, למעלה.     קיב.  ""ואם עכב עכבתי מעני,  אין זאת כי אם תמה מחי תמוה  לסוד אשר פתר לי אדוני"".     קטו. אולם מורי כבר קרא לי: “בואה!”  לפני לכתי שאלתי, ממהר,  מי שכניו, ויען לי השוע:     קיח. 92""פה אטוין, הכמר הכופר,  ופרדריק: זה די, בשאר החבר  מה לי גם לך? הם אלף ויותר"".     קכא. גמר, ואט צנח באש הקבר;  ושבתי, גם שקלתי בקרבי  את דבורו המנבא לי שבר93.     קכד. מורי הלך; אולם הבין עצבי  ויאמר לי: ""המר היה גביע  שתית פה?"" גליתי לו לבי.     קכז. ""את נבואת האיד שזה הביע,  צבר בלב כהון במחבוא "".  אמר: “אולם” – (פה יד אל-על הגביה)     קל.  ""רק עת למעון עלמת האור94 תבוא,  זו במגלות עתיד נתן לקרוא לה,  את דרכך תדע עד סוף-קוו"".     קלג.  ונעזב את החומה, ושמאלה95  אל תוך העיר מורי נטה רגלו;  ונרד עוד יותר עמק שאלה –     קלו.  לגיא96 מרעיל מרחק בגעלו.    מחללי השם    מתוך מזמור י""ד    ד. 97 …אז למצר הגענו, המגביל  את החרשה פנימה98, ותופיע  לי כל אימת ידו של הפליל.     ז.   איך אתאר מראה, שלא יגיע  דמיון לשערו? שפלת מדבר  אין דשא בו, כלו עריה וזיע.     י.   כנהר-די-נור ליער האכזר,  כן הסבך של צער הוא מחגרת  לשפלה. עמדנו במצר:     יג.  כל המישור הוא חול יבש-בצרת,  עמק כזה, שברגלו רמס  בארץ לוד קטון99 עם הנמרת.     טז.  יקרא נא זאת בן-חלד, וימס  לבו – כי שם, מעל גבול היער,  נגלה לי זעם אל נוקם חמס.     יט.  הנשמות – מדן חרפת המער,  קולן בכי וני; צורות אינן  אמנם שונות, ולא שוה הצער.     כב.  100 כי יש מהן תשכבנה פרקדן,  ויש מהן נתכוצו לשבת;  ויש שלא תנ_נה101 מנודן –     כה.  והן מכל תרבינה כת שוכבת  היא המעט, אולם על השאר  עולה בכיה. כי גזיזי שלהבת     כח.  ירדו לאט-לאט כשלג-הר  בנום רוחות – ויטרפו ישדו  את אסירי החול המבער.     לא.  כה צף על חיל המוקדון בהדו  מטר לבות; ויצו המפקד,  כי בדריסה מהר כל זיק ירדו,     לד.  בטרם זיק אחר בו יתלכד,  פן תתגבר האש ותעשה לה  אביר וסוס לתבן המוקד.     לז.  אך זו האש לא פגה, לא חדלה:  סגוף כפול, כי בה הצת החול,  כמו פתיל, עת יך ברזל בסלע.     מ.  אין מנוחה, אין מנוחה למחול  ידי האמללים – מראש לברך,  מעקיצת ימין לכאב שמאל.     מג.  ""רבי, מלבד מפתן קרית הפרך,  שחסמו השד המתעקש102,  אין פה מסתר, שלא תדע בו דרך:     מו.  103""אמר איפוא, מי זה – הבז לאש,  בגאוה רובץ לו ערב-שתי  ועקיצות הגשם מכבש?""     מט.  שמע הלז אמרי, אשר הפניתי  למנהיגי, ויען לא-נדרש:  ""כחי אני כמת – לא נשתניתי!     נב.  ""אף אם תוגע, אליל, את החרש,  אשר ידיו חציך תלהטנה –  עזים כחץ, שאת נפשי גרש;     נה.  ""אם תתפלל: ‘עזור, וולקן, מלט-נא!’  (כאז, ביום מרוד בני ענק),  והוא עם עבדיו בפחם אטנה     נח.  ""חרש יחרש בפיח עד-נחנק:  ואלפי-חץ אם תור בי זאת הפעם –  אף לא תשבע נקם, כי לא אנאק!""     סא.  בקול עוד לא שמעתי, קול כרעם,  שאג מורי: ""הדם, רקב ומסס!  זה הגבהות, זה מרירות הזעם –     סד.  ""הן הן ענשך, נשמת קפניאוס:  כי על ראשך את שנאתך תסבי  ורעלך תציקי לך אל כוס""     סז.  זה המורד, שכה לבי יקשה בי"",  הוסיף יותר בנחת, ""הוא אחד  שבעת מלכי יון, צרים על תבי.     ע.   ""אז לא פחד מאל, גם לא יפחד;  אך מכאב תמר לו שבעתים  פריצותו: תחתיה ני יכחד.     עג.  בא אחרי, והוי לרגלך, אם  תדרוס בחול – כי עז מאד החם:  על-יד גבול היער נט רגלים.""     עו.  הלכנו אט; וכן הגענו דם  לחוף יובל קטן; כי אדבר בו,  יחרד עלי לבי – היה אדם.     עט.  שטף בחול, כמו על-יד ויטרבו104  המעין אליו באות לטבול  הפלגשים בליל להטהר בו.     פב.  גם גדותיו, גם סרט המשעול  לשני צדיו, גם קרקעו הם אבן –  מעבר יחיד בתוך מדבר החול.     פה.  ""עצמו פלאי שאול; אולם התבן  כי אין דבר – משער המבוא  עד התחתית, בכל מלכות האון –     פח.  ""נפלא מפלג זה? נפלא טיבו,  וגם נפלא האד, שהוא מזיע,  המכבה כל אש על נתיבו.""     צא.  זאת על אזני אותו גאון הביע;  ובקשתיו שחידתו יפתר,  גם רעבי, אשר גרה, ישביע.     צד. 105“יש-אי חרב בים ושמו כפתור”,  ענה: ""שם לפנים מלך סטורן106,  שבימיו זכאי היה הדור.     צז.  ""ויש בו הר-האידה: ארזי-תרן  היו כתרו – היום כלו נשם,  כמו, בגמר הדיש, תשם הגרן.     ק.  ""שם יפיטר תינוק גדל; ושם  את קול בכיו, כדבר אמו קבילה,  החרישו כהניה ברעשם.     קג.  ""ישיש ענק עומד בעמקי-צלע  ההר הזה; ערפו פנוי לנא,  עיניו לרום – לשבע גבעות הסלע.     קו.  ""ראשו זהב; זרוע ימינו  גם שמאלו הן כסף, גם חזהו  עד האזור; נחשת היא מתנו;     קט.  ""עד כף רגלו-שמאל ברזל הנהו  רק הימנית היא חמר מתעב –  ואך בזה נשען ומתערה הוא.     קיב.  ""שסע גופו, לבד מהזהב,  סדק מרעיף טל-לח כדומע,  אשר זרמו צנור עד פה נקב.     קטו. ""פה רד מגיא לצור, מסלע גיאה:  הוא אכירון, וסטיכס ופלגטון;  מהם יוצא, ותלם זה בוקע     קיח. ותם בתהם קוקיטוס התחתון  ים-קרח-עד: אותו בזאת העין  ראה תראה, לכן תדם לשון""     קכא. ואדבר: ""בארת לי מאין  המעין הזה הלם יזל;  אך למה פה לא פגשתיו עדין?""     קכד. “הלא תדע, כי עמק זה עגל”,  ענה לי: ""ולמרות אשר הרבית  לרדת גם לסב שמאל שמאל,     קכז. ""לא כל הלול סבות, אלא קטע.  אם חדשות תראינה בנתיב  עיניך, בל תתמה."" ""ונחל לתה –     קל.  ""מה לא תזכיר את לתה, רב חביב,  ואי נמצא?"" שאלתי: ""גם איפה-נא  הפלגטון, שדמע זה אביו?""     קלג.  “הנה” – אמר – ""הגעת פלגטונה:  זרמת-אדמו רותחת הומיה –  הלא שמו ‘דולק’ בלשון אתונה107.     קלו.  ""אולם לא כאן נהר הנשיה108:  רק מכפר יבוא לטבול במים,  המנקים עון כלא-היה.     קלט. ""זמן לסור הגיע בינותים  מחרש זה; נלך, אני אקדים  כי לא יחם משעול הגדותים     קמב. “והלבות תכבינה באדים.”     בוגדים109    מזמור לב    א.  לו חרוזי צורם, לו חד ממחט –  כמו יאה לנקב הקודר,  שהוא מסד לכל צורות השחת, -     ד.   אז משגי יכלתי לתאר  ותמציתו לסחוט, למצות עד תמה:  אך בשפתי הזאת – איך אדבר?     ז.   את המגור, אשר ראיתי שמה –  בזוט תבל, – איך תספר לשון  הרגילה לקרוא יולדת “ממה”?     י. בעזרתכן המוסות110, אמפיאון  הקים חומה בשיר: גם לי עזרנה  ספר אמת, כי שפתי אין-און.     יג.  הוי נשמות, בים צנה תדרנה!  מה-טוב, לו נוצרתן חציר או סוף –  לא זרע חי, לרדת זאת הגרנה…     א. שחת-קין    (הבוגדים בבשרם)     טז.  תחת-רגלי אנתיאוס111 במעוף  עמדנו שם. נשאתי, עד נלכה,  עיני לרום הכתל הזקוף, –     יט.  ואשמע קול: ""זהיר תשים רגליך,  פן כפיהן על ראש אחים תשית –  על ראש אחד ממנו, עם חלכה"".     כב.  ואל הקול פניתי, ואביט:  פה ברכה, שכל משבר קפוא בה  וכל שטחה דומה לזכוכית.     כה.  לא ילבשו גלי נהר דנבה  או תנאיס112 בחבל הצפון,  בעת שדב נחבא מקר הגבה,     כח.  שרין כזה רקוע וחסן:  הפל עליו את רכס רודופיאה113 –  אף לא ישרק שולו של הקרחון.     לא.  כמו ראשה מיאור הצפרדע  תרים אף תקרקר, – כפנות האור,  עת בת אכר ללקוט בניר תצאה, –     לד.  כה נקברים אף הם בגליד וקר  עד הגרון; יקישו בשנים,  כחסידות תקשנה במקור.     לז.  פה כל אחד עומד כפוי אפים;  כעד לקר, האד יוצא מפה, –  כעד לאיד, הטל מהעינים.     מ.  אז את עיני השחתי, ואצפה  מרגלותי שנים שנפתלו –  עד הטמע השער המקפה.     מג.  שאלתי: “מי החבוקים הללו?”  ויזקפו מולי את הצואר  גם פניהם הראוני האמללו –     מו.  ותז בכיה נצברת מכבר,  מריסיהם, ותתקפא כשיש –  מחסום גביש לפה המסמר.     מט.  עוד לא סגר סוגר נמר או ליש  הסגר כזה; והם באף נואש,  התרוצצו כרצוץ שעיר בתיש.     נב.  ומת אחר (אזניו הקר תלש)  קרא אלי – ולא הגביה מצח:  ""מה כה תביט עלינו, הבלש?     נה.  ""דע את שמם של זוג נחבק לנצח:  ביזנציו היאור והסביב –  זה מולדתם, וזה סבת הרצח.     נח.  ""אחים114 היו, ואח שחט אחיו  בגלל ארמון והון: פה שחת קין,  אך אין גם פה עול יותר מתעיב:     סא.  ""לא בן בוגד115, שלבבו בקין  פלח ארתור וגם צלו דקר;  לא קנצ’ליר116, מרעיל אביו ביין;     סד.  ""לא זה, הורג תינוק להשתכר  מירשתו – הוא ססו מסקרוני,  שמת בכד-של-עץ רפוד-מסמר.     סז.  ושמי הוא קמישון. בוגד כמוני,  גם רע מני, עוד חי קרלין אחי:  נשמת קרלין, לרדת פה הכוני!""     ע.   רבים, רבים ראיתי – כל לחי  גרד, שרט הקר אלפי שרטת:  חי מגורם בנפש, גם יחי.     ב. אנטינורה117    (הבוגדים במולדת או במפלגה)     עג. ונלך מול לבת תבל118, שלטת  בכל משא, שואבת כל משקל;  וחרף-עד החרידני רטט.     עו   היה מקרה, או חפץ, או גורל –  זאת לא אדע: אך בין מאות גלגלת  בראש אחד סול-ערדלי נתקל.     עט.  קרא בבכי: ""מה תפר לי כרבלת?  הגם אתה רודף אותי לנקום  על ארביה119, נהר אדם שבלת?""     פב.  אמרתי: ""רב, המתן-נא במקום –  בעוד מעט נאוץ לגבול השחת:  צץ חשד בי – מי הוא אותו עקם?""     פנ.  רבי עמד; וזה, כפוף, מתחת  לבלוריתו הקיא דברי גני.  אמרתי: “מי אתה, מטיף תוכחת?”     פח.  אמר: ""ומי אתה, מכה פני?  מה תתהלך על קרח אנטינורה  ברגל זה, קשה מעצם חי?""     צא.  “כי חי אני, ועוד אשוב האורה”,  עניתי לו: ""ושם, אם כה תאבה,  גם את כבוד שמך זכר אזכרה"".     צד.  ענה לי: ""לך! להפך אקוה:  חפצנו פה לקבר חרפה בחרף;  המחבא הוא כפר המדוה"".     תז.  אז תפשתיו בתלתלי הערף:  ""הגד שמך, או הוי לשערות –  וחד הקר יחק שמו בתרף!""     ק.  ענה לי: ""את כלן תוכל מרוט –  שם לא תשמע, ולא תראה אפים,  אף אם ראשי מעל שכמי תכרת!""     קג.  את תלתליו אגרתי בחפנים  גם בחזקה סחבתי עד נכש,  והוא ילל – אבל הרכין עינים.     קו.  לפתע קול: ""הס, זרע דם עקש!  מה תיבב, הו בוקה דליבטי120?  האין לך שנים לקשקש?""     קט.  “אל תדבר עכשו”, אני קראתי:  ""בוגד ארור, בכל עמי אכריז  מי הנבזה שכאן אותו מצאתי!""     קיב.  “לך”, הוא ענה: ""תכריז או גם תפריז  מה שתחפץ – אם תעל האוירה;  ואל תשכח את זה – את הפזיז.     קטו. 121""אתנן צרפת קבל. צרפת גברה –  אך עד-עולם על כסת קרירה  פה יתענג בואוזו בן דואירה.     קיח. ""יש עוד רבים בזה המטמורה:  הנה כומר בוגד מבקריאה  שגרונו פיורנצה נסרה;     קכא. ""זה סולדניר שדלת-עם הרתיע  למרוד; וזה תיבלדו השניא,  שבחומה לצר פתח בקיע"".     אוגולינו    קכד. 122ונעבר; ושוב תשור עיני  זוג חבוקים – כשני אחים מרחם –  ראש האחד על ערף השני.     קכז. והעליון כנשוך רעב פת-לחם,  גרד גרד את שלד התחתון  במקום חבור המח והשכם.     קל.  אכן טרף תידיאוס הקדמון  מלא שנאה, את גלגלתו המתה  של הורגו. – אמרתי: ""איש חרון,     קלב. ""פורם, כחיתו-פרא, קטע-קטע –  מתוך בשר הפצע הטרי, –  הגידה לי, על-מה אותו שנאת:     קלו.  ""כי, אם צדוק צדקת במרי,  ואם אדע מי זה ומה הרשיע  ולא אדם מרטט, – בשירי     קלט. ""את האמת לדור ודור אודיע.    מזמור ל""ג    א.   הרים ראשו מאכל-הכעור  אותו רשע, וינגב את פיהו  על שערות הערף השבור,     ד. 123ויען לי: ""מה עונו, ומי הוא –  אם אספר, אחי  ה זכרי יגון  שבתמהון אימה כל-לב יתמיהו.     ז.   אך אם יפל אמרי כזרעון –  מניב חרפה לזה, המך למטה –  אז אדבר, בוכה מתוך ששון.     י.   ""מי אתה – בל אדע, ואיך ירדת:  אולם דברת לי בשפת יליד  פלורנציה: שכן עירנו אתה.     יג.  שמי – שר אוגולינו הנגיד,  שמו – הגמון רוג’ירי: ומדוע  הוא לי שנוא – אגיד לכם, אגיד.     טז.  ""אמונתי ברע הצבוע,  בגידתו, מלחמת אש ודם,  שביי, מותי – הכל הלא ידוע.     יט. ""רק עד-היום עוד בל-נודע לעם  איך מתי שם עם אפרוחי הנער:  שמע עלבון, ושפוט את הנקם.     כב.  ""בעד סדקי הקיר של בית-הסהר  (הוא בגללי נקרא “מגדל הצום”)  הלבנה הרעיפה קרני-זהר     כה.  ""וליל על ליל, ותמול על-גב שלשם,  וחדש מר על חדש החריזה –  עד ליל אחרית. חלמתי בו חלום:     כח.  כת צידים זאב מבור הרגיזה  עם ולדותיו, ותרדפם להר  שהוא גדר בין לוקה ובין פיזה.     לא. ""איש זה היה שרם; אך, פן יכר,  שלח בראש סיזמונדי וגולנטי124  עם כלבי-דם, עזים, דקי בשר.     לד.  ""נלאה הנס. עוד רגע קל – וזנתי  עיני מגור, על טבח הזאב  עם כל גוריו. – נוערתי, האזנתי –     לז.  ""נמים בני, אשר אתי בגב,  ולוחשים – אחד: “אמי, איכי?”  וכל אחד: “רעב – אני רעב…”     מ.  ""אי לבך, אם לא הרטבת לחי?  הלא הבנת, מה-נבא לי לב!  אם לא תבכה עכשו – התדע-בכי?     מג.  ""הקיצו גם בני: וכבר קרב  זמן הובא הבג תעוב הריח –  וכל אחד על חלומו חושב.     מו.  ""פתאם נשמע ממטה קול מפתח,  סוגר מנעול. חלום היה נביא!  בפני בני הישרתי, בלא-שח,     מט.  בלא דמעה – כאבן לבבי:  אולם בני בכו: ובני אנסלם  שאל אותי: “מה-כה תביט, אבי?”     נב.  ""אך, מבלי ענות דבר לעלם,  החרשתי. יום עבר, ליל בא ותם,  ושחר קם על דממה ואלם.     נה.  ""כשהואר הסהר הנעתם  בקרן אור צנוע, והכרתי  מראה פני בפני כל ארבעתם,     נח.  ""בשר ידי נשכתי, וגערתי:  הם קמו, מקטן ועד גדול  ויאמרו-לי (דמו שבל עצרתי     סא.  ""את רעבי!): ""פחות מכה נסבל,  אם-נא תאכל ממנו עד שבע:  בשר אשר נתת לנו – טול!""     סד.  ""פן אדאיבם, שתקתי כרגע:  עוד יום ויום החרשנו כל אחד.  למה, ארצי, מאנת להבקע?     סז.  ""כן בא היום הרביעי: וגד,  גד בכורי הושיט אלי ידים,  קרא: “עזרני, אבא!” – ואבד.     ע.   ""וכשם שפה תראני בעינים,  אכן אכן ראו עיני בתם  עוד בן, עוד בן, עוד בן – בזמן יומים.     עג.  ""אחרי מותם, עוד יום, עוד יום, עוד יום  קראתי ומששתים, עור כחלד –  עד התגבר בצערי הצום125"".     עו.  גמר ושב, פוזל, למאכלת,  וחדרו עמק שני נשיא,  כמלתעות של כלב, בגלגלת.     עט.  הוי פיזה, בין ערי אדמת ה“סי”126  עיר הנבזה מקצה דרום צפונה –  אם לא בידי שכן תהרסי,     פב.  אז מי-יתן וזז האי גרגונה127  לסתום את פיו של ארנו – וגליו  יטביעו בך כל-נפש, כי נדונה!    **   פה.  אם את בירות ארצך אמנם האב,  עת בא בברית עם זר, הביא למהר,  את הבנים על-מה תלית בצלב?     פח.  כי ארבעתם הרימו פרחי-נער –  מה עונם, הוי קרת דם, שריד  של עמורה? כי עלמים הם טהר.     ג. תלמיאה128    (הבוגדים באורח)     צא.  …ונעבר. פה שרשרות גליד  המון אחר תחבקנה, תצננה –  המון רובץ בקרח אפרקיד.     צד.  פה דמעות לדמוע לא תתנה,  כי דמע יך בדמע הקריש –  ושב אל תוך עינם, וילחצנה.     צז.  אגלי בכי מקשים כחלמיש  יתבוללו על פניהם לשלט,  ועיניהם תמלאנה אלגביש.     ק.  אם-כי גם עור פני, כקרום יבלת,  שכח כל חוש בקר, שבי פגע  ואת בשר אפי הקשה כמלט, –     קג.  על לחיי הרגשתי כמגע  של רוח קר. שאלתי: ""זה מנין?  הלא, רבי, כל נשב פה נרגע"".     קו.  ענה: ""המתן – תביט, תראה בעין  את הקלע יורה חצי הקר129 –  את הקלע ואת כלי הזין"".     קט.  פתאם קרא מרגב של כפור  אבל אחד אלינו: ""אנשי רע  (כי השלכתם עד כאן, תחתית הבור).     קיב. ""את מחסומי הואילו-נא לקרוע,  אשר אוכל לראות – עד שוב לקפוא  הטל בריס והיגון בלוע""     קטו. שאלתי, מה שמו ומה חנפו;  “ואם לא-כן אועיל לך”, – התניתי130 –  “יהי דרכי למטה גם מפה”.     קיח. ענה לי: ""אלבריגו שם נקראתי,  איש הפרות של דם131: פרות החטא  קבלתי פה לאכל גם לשתי"".     קכא. “מה?” השתוממתי: “אלבריגו מת?”  והוא ענה: ""את זאת איני יודע:  פגרי אולי באור עוד משוטט.     קכד. ""כי נתנה זכות לזה תלמיאה:  בטרם תך בלהב אטרופוס132,  הלם תרד הנפש למפרע.     קכז. ""גם דע לך (בשכר שתהרס  שריון עיני… אשר תלבש גם אתה):  עת שם תחטא הנפש חטא מאוס     קל.  ""הוא חטאתי, אחד משרי מטה  יאחז גופה – עד סף המנדרון,  שיד האל ללכת בו שמתה, –     קלג.  ""והיא תשלך עד-פה לאבדון;  לכן אולי עוד נע באור השמש  גם שכני, המק על הקרחון.     קלו.  ""הוא ברנקא דוריה133: שם אולי עוד אמש  דברת לו: כשנות עשרים ושש  הריהו כאן, כלוא בקר ואמש"".     קלט. עניתי לו: ""האם לא תתביש  לבדות בדות? כי חי עודנו ברנקא –  אוכל, שותה, ישן ומתלבש"".     קמב. ""בטרם עוד אל חבר מלברנקא134 –  הם השדים בזפת אש-תמיד –  ירד"" – ענה – ""אותו מכאלי צנקה135, –     קמה. ""וכבר בגוף של זה, ושל ידיד  עוזר חטאו, עלו צירי הבעל –  צירי השר של להבה וגליד.     קמח. ""אולם עכשו עזרני-נא, ויעל,  צעיף עיני."" עניתי: “אין עוזר!”  ועברתיו – כי טוב למעול במעל.     קנא. הוי עם טמאה ושקר, עם ממזר,  בני קרית גני ושמה “גיא-נה”, –  מה אל אתכם עדנה לא פזר?     קנד. הנה חרפת רומניה136, בן-צבוע  בדמות אנוש – ופה, שכם לשכם,  אתו רובץ, בין קרחי-עד לטבוע,     רנז.  מי שפגרו דורס את אדמתכם!        “אמצע שביל ימינו”: דנטה יצא למסעו ביום 25 מרץ שנת 1300 בהיותו בן 35 שנה.  ↩    היער הנורא הוא סמל לחטאות–נעוריו של דנטה, ואולי גם למצבה המדיני של איטליה בימים ההם.  ↩    ה“הר” הוא, לדעת המפרשים, “הר ה'” (בראשית, כ“ב, י”ד), סמל ישועה; “הגיא” הוא העמק, שבו נמצא יער–הרשע.  ↩    “זיו מדריך כל–חי”: זיו השמש, תם הלילה, והבוקר קרוב לבוא.  ↩    “סעדי כף רגל תחתונה”: לא באו המפרשים לידי הסכמה בבאור כוונתה הסימבולית של השורה הזאת. מובן מאליו, כי בעליה נשען העולה תמיד על הרגל אשר למטה; במובן הסימבולי, אולי רצה דנטה לרמוז כי השפלת הרוח (“תחתונה”) היא היא המשענת.  ↩    [לשורות – הערת פרויקט בן–יהודה] לא – נא: שלש החיות (ראה ירמיהו, ה‘, ו’) הן סמלים, שגם על פתרונם הם לא הסכימו המפרשים. דעת הרוב: הנמרת היא חמדת–תענוגים, האריה הוא גאווה, והזאבה היא תשוקת–בצע.  ↩    [לשורות – הערת פב""י] לט – מ: בחודש מרץ עולה השמש במזל–הטלה. על–פי אמונת ימי–הבינים נבראו המאורות (“ויהי אור”) ביום 25 מרץ, הוא יום הריונו וגם מותו של הנוצרי.  ↩    “מדם הטרנספדנה”: בשם גליה טרנספדנה היו קוראים בימי וירגיליוס את לומברדיה הצפונית.  ↩    אניאס יסד את רומא אחרי חורבן טרויה מולדתו.  ↩    גם ל“זרזיר מתנים” אין פתרון. יש רואים בו רמז לקיסר אלמוני או לדוכס פלוני, אך הסברות הללו אין להן בסיס.  ↩    [לשורות – הערת פב“י] קז – קט: קמילה וטורנוס הם שני פרצופים מה”אניאידה""; הם נפלו במלחמתם נגד אניאס, הכובש הנכרי.  ↩    “הרמש הערום”: הפירוש המקובל הוא, כי הנחש מפתה חוה יצר את תאות–הבצע.  ↩    “מאושרים בתענית”: כור–המצרף, בו יטוהר כל פושע שהתנחם לפני מותו, ומשם יעלה גן–עדנה. תופת, מצרף, עדן הם שלשת הספרים של המסע לדנטה.  ↩    “רוח זך ממני”: ביאטריצ'ה, אהובתו של דנטה, אשר מתה בעודנה צעירה.  ↩    במזמור ד' ל“תופת” מבאר דנטה בפרוטרוט את המסורת הקתולית אשר על–פיה לא יבואו לגן–עדן צדיקי אומות העולם, שמתו לפני ביאת הנוצרי, חוץ מאדם וחוה, אברהם ויצחק ויעקב ועוד אחדים.  ↩    “השכל השגיא” – לדעת המפרשים, שכלו של המשורר עצמו, לא שכלן של המוסות עלמות–השירה. גם במזמור י', נ“ח, מסבר דנטה על ”שגב רוחו"".  ↩    “אותו אדיר” – אניאס. ר‘ אניאס, מזמור ו’.  ↩    “ממשל עולם”היא רומא של הקיסרים, “ממשלת עולמים” רומא של האפיפיורים. ככה בארו המפרשים את הקטע הזה, שבמקור איננו ברור.  ↩    “פי–מתים נבא לו עטרה”– נפש אנחיסס אביו נבאה לאניאס נבואות על גודל רומא  ↩    “כלי הבחירה” – כינויו של פאול השליח (מעשי השליחים“ ט', ט”ו).  ↩    חזון עליתו השמימה סופר במכתב השני לאנשי קורינתוס י""ב ב'; ירידתו לתופת היא אגדה עתיקה, שאיננה בספרי הברית החדשה.  ↩    “בין אור ואופל” – מושבם של צדיקי אומות העולם שנולדו לפני הנוצרי. תופת בלי סיגופים. ר‘ מזמור ד’.  ↩    מקור לא ברור [הערת פב""י]  ↩    “דעת עליונה” – ככה ביארו המפרשים את תפקידה האלגורי של ביאטריצ'ה בקומדיה האלהית.  ↩    “בחוג הלבנה”– על פי הקוסמוגרפיה של ימי הבינים, הארץ מוקפת שבעה רקיעים, והקטן מהם הוא הרקיע של הלבנה. הודות ל“דעת עליונה”, עולה אדם על כל הבריות שבחוג הרקיע הזה אך לא על המלאכים, שמושבם למעלה משמי הלבנה.  ↩    “לא ידאיבני צער הכופר”: ככה תנו חכמי הסכולסטיקה הנוצרית ­– הצדיקים רואים סיגופי שאול ממרומי גן–עדן ואינם מצטערים  ↩    ה“רחמנית” היא מרים אם הנוצרי.  ↩    לא ברור, מי היא לוצ'יאה, כי רבו הקדושות הנקראות בשם זה ברשימת הכנסיה הקתולית. תפקידה האלגורי פה, לדעת המפרשים, “החסד המאיר”.  ↩    “נאמנך”: לא ברור, מדוע נקרא דנטה “נאמנה” של לוצ'יאה.  ↩    [לשורות – הערת פב""י] קיט – קכ. ר‘ מזמור א’.  ↩    [לשורות – הערת פב""י] א – ט. הכתובת על שער התופת.  ↩    [לשורות – הערת פב""י] ה – ו. היד, הרעיון והחסד הם, לפי דעת המפרשים, סמל המושג הנוצרי של אלהות: האב, הרוח והבן.  ↩    “מורי”: וירגיליוס אשר נשלח אל דנטה להיות מורה–דרך במסעו.  ↩    “תחתית השחת”: תופת צורתה כמשפך, תשעת “חוגיה” מונחים זה תחת זה, ומי שעוונו גדול יותר, ירד לחוג יותר עמוק.  ↩    “שפשף”: סמל תכונת ה“נבלים” – דלי–רצון, המסתובבים ברוח.  ↩    [לשורות – הערת פב“י] נט – ס. הכהן והבכור: במקור כתוב: ”הכרתי את המתכחש“, ולא ברור למי כוונת המשורר. יש מפרשים, כי ”המתכחש"" הוא האפיפיור צילסטינוס החמישי, שהתפטר מכהונתו, ויש רואים בו את עשו אחי יעקב.  ↩    “ישנו מקום”: מסעו של דנטה הועד מבית–דין של מעלה.  ↩    “בחסד או יתרון” – במקור כתוב: “בזכות עצמו או בזכות זולתו”, מכל הפירושים ביארתי בזה: זכות עצמו היא יתרון מוסרי, זכות זולתו היא חסד ה'.  ↩    “הבין רמזי”– דנטה רומז לאגדה הידועה המסופרת להלן. –“טירון”: וירגיליוס מת כחמישים שנה לפני מות הנוצרי.  ↩     “שר הופיע”: לפי אמונה קתולית, ירד הנוצרי אחרי מותו שאולה והוציא משם את צדיקי התנ""ך.  ↩    [לשורות – הערת פב""י] נה – ס. שמרתי בתרגום את הסדר המוזר, שבו מזכיר דנטה את אבותינו: אדם, הבל, נח, משה, אברהם, דוד, יעקב, יצחק, בני יעקב, רחל.  ↩    “שולף חרבו”: דנטה לא ידע יוונית, ספק אם ידע הרבה מתוכן האיליאס, וכנראה גם לא שמע כי היה הומירוס האגדתי משורר נודד זקן ועיוור.  ↩    “הורציוס החד”במקור “Satiro”. – נסון הוא שמו הפרטי של אובידיוס.  ↩    “ברכתם יאה בזה הגדר”: דעת המפרשים – עד כמה שמכבדים את המשורר צדקו; אולם לשבחם אינני ראוי.  ↩    שבע החומות הן סמל לשבע החכמות.  ↩    [לשורות – הערת פב""י] קכא–קמד. קטע זה תורגם תרגום חפשי, וכמו–כן כל יתר הפרקים שרבו בהם שמות לועז.  ↩    אלקטרה: אם דרדנוס, מלך אגדתי שיסד את טרויה.  ↩    קיסר בין הקטור ופנטסיליה: גם פה שמרתי את הכרונולוגיה המשונה של המקור.  ↩    [לשורות – הערת פב""י] קכד – קכה. פנטסיליה, מלכת האמזונות, ולטינוס, מלך לאציום (הגליל שמסביב לרומא), הם מפרצופי האניאיס.  ↩    ברוטוס זה הוא לוציוס יוניוס ברוטוס, אשר גרש מרומא את טרקויניוס, אחרון המלכים;את ברוטוס האחר, המפורסם, הורגו של קיסר, יראה דנטה במזמור ל""ד בין הבוגדים.  ↩    לוקרציה: אותה עינה קרובו של טרקויניוס המלך; הסיתה את ברוטוס לנקום נקמת כבודה ואיבדה את עצמה לדעת.  ↩    קורנליה היא אם הגרקכים.  ↩    קלז והלאה. אנקסגורס היה מורם של פריקלס ואבריפידס;תלס – אחד משבעת החכמים המפורסמים של יון העתיקה;דיאוסקורידס – רופא יווני בימי המאה הראשונה למנין הנוצרים;אבן–סינא Avicenna חוקר–טבע ערבי מפורסם; אבן–רשד (אבירואס) הפילוסוף הערבי שכתב את הפירוש הגדול לתורת אריסטו.  ↩    “פחות ירחב”: כי צורת התופת היא משפך, כנאמר קודם.  ↩    “מינוס”: במיתולוגיה היוונית היה מינוס מלך האי כפתור (כריתה) והצטיין בצדקת משפטו. הופעתו בתופת “נוצרי” והצורה המכוערת, שבה הוא מופיע פה, אפייניות הן גם לצירוף של פגניות ונצרות, המורגש בכל הפואמה, וגם לדמיונו הגלמי של הדור ההוא.  ↩    “ותשגל לנין בנה:”לא בכל הנוסחאות של “תופת” נמצא הרמז הזה; ואין לו, כנראה, כל יסוד בספרות האגדתית.  ↩    [לשורות – הערת פב""י] סא – סג. דידונה (בת מלך צור בכנען, היא שיסדה את קרתגו על פי האגדה) נדרה נדר אלמנות אחרי מות בעלה, ועל כן אהבתה את אניאס היא חטא בעיני דנטה. – ורגיליוס מספר, כי אחרי הפלג אניאס מקרתגו הבעירה דידונה את עצמה באש על חוף הים  ↩    איזלת: Iseult בצרפתית, Isolde בגרמנית.  ↩    [משורה – הערת פב""י] עז וכו‘. פרנצ’סקה, בת גוידו פולנטא מעיר ראוונה, נישאה לנגיד פיסח, מלטסטא, אדון רימיני העיר. מספרים, כי רימוה: הראו לה לפני החתונה את פאולו אחיו הצעיר ואמרו, שהוא החתן. איך שיהיה, יום אחד מצא מלטסטא את אשתו ואת אחיו ביחידות ודקר את שניהם בחרבו.  ↩    “שחת קין”, קינה באיטלקית, הוא מקום–עונש לקין ולשאר הורגי קרובים, לכן יועד לו גם מלטסטא  ↩    [לשורות – הערת פב“י] קיח – קיט. ”געגועי סוד“ ו ”יצר"": להקל את הבנת סיפורה המפורסם של פרנצ'סקה, הבא להלן, יושם–נא לב לכוונת שאלתו של דנטה. הוא מבדיל בין שחרית האהבה, שהיא געגועים, לבין שרב צהריה, שהוא יצר, ורוצה לדעת את הגורם, שהכריח את אלה לעבור את המצרא.  ↩    הספר שקראו בו פרנצ'סקה ופאולו “ביום ההוא”, היה אחד מספרי האגדות בארתור המלך וסיעתו, “אבירי השולחן העגול”. – גינברה, אשת ארתור, חטאה עם לנצלוט המפורסם מכל גיבורי המדינה.  ↩    “הצמד הזונה” – פאולו ופרנצ'סקה.  ↩    “השפיפון”: במקור “Il gran vermo”. – כל חוויותיו של קרברוס הן סמל לזוללות, המשפילה את האדם למדרגת כלב.  ↩    צ‘קו – שמו האמיתי אינו ידוע – היה בנקאי בפלורנציה מפורסם בזוללותו; גם בוקאצ’יו מזכיר אותו באחד מסיפורי הדיקאמרון.  ↩    [לשורות – הערת פב“י] סד – עה. זמן השיחה הזאת היא שנת 1300. באמצע השנה ההיא גברה מפלגתו של דנטה (“אנשי היער”, כי רוב מניינם היו יושבי כפרים). בשנת 1302 התקוממו מתנגדיה ”השחורים“ וגרשו את ”הלבנים"" ואת דנטה בתוכם; ובזמן שכתב את הקומדיה האלהית עוד היה גולה בלי תקוה לשוב לפלורנציה.  ↩    “פוסח על שתי הסעיפים”– האפיפיור בוניפיציוס ח': בשנת 1300 לא תמך גם בשחורים גם בלבנים; בשנת 1302 נספח אל השחורים ועזר לנצחונם.  ↩    זוג הצדיקים בפלורנציה – לא ברור למי רמז.יש חושבים: המשורר עצמו וגוידו קאוואלקאנטי ידידו, גם הוא משורר, אשר אותו מזכיר דנטה במזמור י'.  ↩    [לשורות – הערת פב“י] עט – פ. אלה הם גדולי פלורנציה, ואת כולם נמצא בתופת. טגייו ורוסטיקוצ‘י – ר’ מזמור ט”ז (מידות סדום); פרינטה– מזמור י' (כופר); מוסקה – מזמור כ""ח (מסיתי ריב).  ↩    [לשורות – הערת פב“י] קט – קיא. כרוב ביאוריו של דנטה, מתאים גם הקטע הזה להוראת הכנסיה, הקתולית שבימיו. דברי אחד המפרשים: ”כעת אינם אלא נשמות אחרי יום הדין יהיו לנשמות לבושות בשר–ודם; צירוף נפש וגוף מושלם הוא מנפש לבדה, לכן יורם טיבם, ותגדל גם צרת הארורים גם שמחת הצדיקים"".  ↩    “ממון” – במקור פלוטוס, אליל העושר.  ↩    המזמור הזה, לדעת המפרשים, אפייני הוא ליחסו ה“שניותי” של דנטה אל שאלות המוסר והדת. בתור תלמידה הנאמן של הכנסיה הרומאית, דן המשורר את פרינטא לתופת עם שאר הכופרים; ואולם בלבו מעריץ הוא את הלוחם האדיר ומדבר לו בנימוסי כבוד והכנעה. במקור אומר פרינטא לדנטה “אתה”, דנטה לפרינטא – “אתם”. פרינטא מבית אוברטי מת בשנת 1264. היה מנגידי פלורנציה, שונא נמרץ של מפלגת הגוולפים (שהיא גם מפלגת דנטה). היה ממעריצי אפיקורוס ולא האמין בעולם הבא.  ↩    “החומה” היא חומת “קרת השטן” המכילה את החוגים ו‘ – ט’ של תופת. דנטה ווירגיליוס זה–עתה נכנסו בה; נמצאים בחוג הששי הוא מקום–עונש לכופרים – כל כופר בארונו המלובן באש.  ↩    [לשורות – הערת פב""י] י – יג. ענושי–תופת אינם לעת–עתה אלא נשמות בלי גוף, צורתם רק תיראה ולא תמושש. ביום הדין ישובו לעמק יהושפט ללבוש את גופותיהם (ולכן פתוחים הארונות). אחרי המשפט האחרון ישובו הנה בצורת בשר–ודם, ואז ייסגרו הארונות לנצח.  ↩    “בקשה שלא העזת לבקש”: ביחוד רוצה דנטה לדבר עם פרינטא. וכן רמז לוירגיליוס במזמור ו'.  ↩    “צוך זוכר הנני”: ר‘ נזיפתו של וירגיליוס במזמור ג’, ע""ה–עז.  ↩    “שפת עירי – שפת היופי”: עד היום מדבר כל אחד מגלילי איטליה בלשונו המקומית; לשון טוסקנה נחשבת לצחה מכולן, ודנטה בגאוניותו עשה אותה לשפה הלאומית.  ↩    לשונו המקומית; לשון טוסקנה נחשבת לצחה מכולן, ודנטה בגאוניותו עשה אותה לשפה הלאומית.  ↩    מקור לא ברור, המילה נמחקה [הערת פב""י]  ↩    [לשורות – הערת פב""י] נ – נא. בפעם השנית שבו הגוולפים כשנתים אחרי מותו של פרינטא, ומזמן מסעו של דנטה עוד היו מושלים בעיר ובמחוז.  ↩    [משורה – הערת פב“י] נב ולהלן. ”ראש מגוב אחר“: הוא קאוואלקאנטי, ממפלגתו של פרינטא וכופר כמותו. גוידו בנו, משורר ופילוסוף ידוע, היה ידידו החביב של דנטה. האב, בהכירו את האורח החי, מתפלא על אשר לא בא אתו גוידו, היות וגם הוא בעל ”שגב רוח"" כדנטה.  ↩    “רמון ששרפו היה שנוא לגוידו”: גוידו היה מבכר את הספרות היוונית על ספרות רומא, וביחוד מזלזל היה בוירגיליוס.  ↩    “מתחבט באי–ידיעתו”: בזמן ההוא עוד היה גוידו בחיים. דנטה מתחיל להתפלא על דרי–תופת, שהם רואים את הנולד ואת ההווה לא ידעו. את פתרון “החידה” הזאת ישאל להלן מפרינטא (ר' צ“ד–צ”ט).  ↩    “וכה המשיך”: פרינטא עונה על תשובתו האחרונה של דנטה (מ“ט – נ”א).  ↩    [לשורות – הערת פב""י] עט–פא. פרספונה היא, במיתולוגיה היוונית, אשת האדס מלך עולם–המתים, ולפי מסורת אחרת גם אלילת הירח. חמשים תמורות הלבנה הן ארבע שנים וחדשים שנים: שנת מסעו של דנטה היא 1300, ובאביב של 1304 שוב כבשו הגיבלינים את פלורנציה.  ↩    “יחמיר”: את בית אוברטי שנאו ופחדו הגיבלינים ביותר, את ארמנותיהם החריבו, וגם בתפילות– פומבי היו מקללים את שמם.  ↩    “ארביה”: נהר שעל גדותיו עשה פרינטא קטל נורא בצבא הגוולפי.  ↩    בבית כנסת סאן–ג'ובאני היו מתאספים אזרחי פלורנציה לדון על עניני הממשלה  ↩    “הסכימו כל”: בימי גלותו מפלורנציה השתתף פרינטא באסיפת הגיבלינים באמפולי, שבה הוחלט פה–אחד להחריב את העיר תכלית חורבן, ורק הוא מנע אותם מלהוציא את רצונם לפועל.  ↩    “יפתור חידה”: ר' הערה לחרוזים ע – עא.  ↩    יום הדין הוא קצו של עולם, ואין “עתיד” אחריו.  ↩    [לשורות – הערת פב""י] קיח – קיט. אוטאוויאנו אובאלדיני, אם כי אחד מחשמני הכנסיה (קרדינל) הצטיין בדעותיו החפשיות. פרידריך השני, נכדו של בארבארוסא, אף כי השתתף במסעי הצלב וגם הוכתר למלך בירושלים, היה נחשב בימיו לכופר בעיקר, ונלחם באפיפיור גריגוריוס התשיעי.  ↩    “המנבא לי שבר”: ניבא, כי ישובו הגיבלינים לפלורנציה, כלומר כי יגלה דנטה מעירו ויהיה נע (וכן היה).  ↩    “מעון עלמת–האור”: גן–עדן, מעון ביאטריצ'ה.  ↩    “שמאלה”: מגמת דרכו של דנטה היא בהיפך ללכת השמש או ללכת המחוג על פני שעון: כתלי תופת לימינו, וברדתו ישמאיל לרדת.  ↩    ה“גיא” הוא אגם–רפש מסריח, מקום–עונש לכופרים מכת אחרת.  ↩    ההתחלה במקור משורה מספר ד' (הערת פב""י]  ↩    “מיצר… המגביל את החורשה פנימה”: חוג ז' של תופת יש בו שלושה אזורים או טבעות, זו בתוך זו. כבר עבר דנטה את האיזור שהוא נהר–די–נור, וגם את התיכון שדמותו כדמות יער, והגיע לגבול הטבעת הפנימית.  ↩    “קאטון”הוא קאטון מאוטיקה, אשר בראש חייליו עבר את מדבר לוב, כנ' שנה לפני ספה""נ.  ↩    [משורה – הערת פב“י] כב והלאה. לדעת המפרשים, אלה ”שלא תנחנה מנודן“ הן נשמות סדומיים, ו”היושבים“ הם מלוים ברבית. ה”כת השוכבת"", הסובלת יותר מכל השאר, הם מחללי השם.  ↩    אות מחוקה במקור, ההשלמה נעשתה על פי הערת שוליים 100 [הערת פב""י]  ↩    במזמור ח' מסופר, שסגרו השדים את פתח “קרית השטן” בפני דנטה ווירגיליוס ולא נתנו להם להכנס, עד שהופיע מלאך מיוחד עם פקודה מלמעלה.  ↩    [משורה – הערת פב“י] מו והלאה. בתור טיפוס של מחלל שם–הקודש בחר דנטה בפרצוף מהמיתולוגיה היוונית, קאפאניאוס, אחד משבעת המלכים ששמו מצור על תיבי, בירת ביאוטיה ביון, עלה על חומת העיר הנלכדת ולעג לזבס אבי–האלים, כי נחשב זבס למליצה המיוחד של תיבי. מיד פגע בו חץ ברק מהשמים והמיתו. ה”חרש“ החורש את חצי זבס (הברקים), הוא וולקאנוס, או היפיסטוס ביוונית, ופחמו היה אטנה הר–הגעש. ”עבדיו"" של וולקאנוס הם הקיקלופים. מלחמת הענקים באלי האולימפוס גם היא אגדה מפורסמת במיתולוגיה.  ↩    ויטרבו היא עיר באיטליה, לא הרחק מרומא.שם מעין–הגפרית הוא בוליקאמי, מימיו נחשבים למי–רפואה. כנראה רומז דנטה לאיזה מנהג של אמונה טפלה בין דלת העם בדורו; או אולי האמינו בימיו כי יש להם למי המעין ההוא כוח–סגולה כנגד מחלות אסתהר.  ↩    [לשורות – הערת פב""י]צ“ד והלאה [הטעות במקור. לפי תוכנה צריכה הערת שוליים זו להשתייך לשורה ק“ג והלאה – הערת פב”י]. לדעת המפרשים ה”ישיש“ הוא סמל האנושיות; זהב, נחושת, ברזל וחומר הם ארבעת ה”דורות“ של המיתולוגיה. קודם היו עיני בני–אדם נטויות מזרחה, כי משם בא אור הדת; אך כעת מת המזרח (“נוא”) ועיניהם פונות לרומא, העיר הבנויה על שבע גבעות, והיא כסא האפיפיור. כל נהרות שאול אינם אלא פלגי דמעות, שהזילה האנושיות הסובלת בכל דור ודור (חוץ מ“דור הזהב” שלא ידע צער); ואולם בסוף תצא מהדמעות האלה גם הליתה, שהיא נהר הפדיון והמחילה למתנחמים – התמונה, כשהיא לעצמה, היא תנכ”ית (דניאל, ב').  ↩    [לשורות – הערת פב“י] צה, ק – קב. סאטורנוס, אבי האלים לפני נצחונו של יופיטר עליו, שכן באי כרתים, וימיו היו ימי ”דור הזהב"". קיבלה אשת סאטורנוס, בפחדה פן ימית את יופיטר בנם, גידלה את הילד בחשאי ביערים אשר על ראש האידה, ולמען החרש את צעקותיו, ציוותה על כהניה להרעיש בשעת בכיו בכלי–זמר ושאר כלי–פולחן.  ↩     פלוגו“ פירושו ”בעיר"".  ↩    את ליתה, נהר–הנשיה על–פי אמונת העתיקים, שם דנטה לא בתופת כי–אם על הגבול בין כור–המצרף וגן–העדן.  ↩    עתה הגיע דנטה לקרקעו של תופת, לקוקיטוס אגם–הקרח, ובו שלושה חלקים: “שחת–קין” לבוגדים בבני– ביתם, “אנטינורה” לבוגדים במולדת או במפלגה, ו“תלמיאה” לבוגדים באורח.  ↩    בעזרת המוסות בנה אמפיאון בן יופיטר, מזמר אגדתי, את חומות תיבי הבירה, כי לקול חלילו באו האבנים ומאליהן הסתדרו לקיר.  ↩    אנתיאוס, ענק מיתולוגי, הוריד את דנטה ואת וירגיליוס מראש כותל גבוה לתהום הקוקיטוס.  ↩     תנאיס הוא הנהר דון ברוסיה.  ↩    רכס רודופאה: הרים בשלשלת הבלקן. במקור כתוב “טאמברניקי” – הר בחבל הבלקנים, אשר מקומו המדויק לא הוברר.  ↩    האחים הם בני הנסיך אלברטי: רבו על חבל ביזנציו ירושת אביהם.  ↩    מסופר באגדות “השולחן העגול”, שהתקומם מורדך, בן המלך, על ארתור אביו ואמר להרגו; אולם נהרג בעצם ידו של ארתור, ודרך הפצע עברה קרן–אור.  ↩    [משורה – הערת פב“י] מג [כך במקור. אולם לפי תוכן ההערה צ”ל משורה סג – הערת פב""י] והלאה.  קנצ'לייר, מסקרוני, קמישון וקרלין: מעט מאד ידוע מדברי ימיהם. את השני, על המיתו את בן–אחיו כדי לרשת אחריו, שמו אנשי פלורנציה בתוך חבית מלאה מסמרות, ואת החבית גללו בשווקים. קמישון הרג שנים מקרוביו. קרלין היה בוגד מדיני, לכן ירד לאנטינורה ולא לשחת–קין.  ↩    “אנטינורה” על שם אנטינור, אחד מגדולי טרויה, אשר פתח את שערי העיר ליוונים (על–פי אגדה מאוחרת, שבשירי הומרוס איננה).  ↩    “מול לבת תבל”: מרכז הקוקיטוס היא מושבו של השטן, והוא גם מרכזו של כדור הארץ, הנקודה שאליה נמשך כל משקל.  ↩    על חופי ארביה עשה פרינטא טבח נורא במפלגתו של בית דנטה (עיין מזמור י').  ↩    האיש הזה היה גוולפי קודם, אך בגד במפלגתו, ובנכליו עזר לנצחון הגיבלינים.מעניין להשוות את יחסו של דנטה לבוגד ביחסו מלא–הכבוד לאויב גלוי כפרינטא.  ↩    [משורה – הערת פב""י] קטו והלאה. בואוז‘ו ממשפחת דוארה קיבל מידי קרולוס הראשון מלך אנז’ו והעביר את הצבא הצרפתי דרך מעבר שנמסר לשמירתו. הדבר קרה בשנת 1265. בקריאה, כהן גבוה, מת על גרדום בשנת 1258, אבל יש אומרים, כי היה חף מפשע הבגידה ולחינם מאשים אותו דנטה. ג'אני די סולדאניירי, מגדולי הגיבלינים בפלורנציה, תמך במרידות ההמון נגד ממשלת מפלגתו בשנת 1266. תיבאלדו צאמבראזי מסר את פאאנצה עיר–מולדתו בידי הגוולפים בשנת 1281 בפתחו להם בלילה מבוא נסתר בחומה.  ↩    מקום הפגישה הוא התחתון מחוגי תופת, בו ייענשו בוגדי מולדת: עומדים קבורים בקרח עד הצואר.  ↩    [משורה – הערת פב""י] ד וכו‘. אוגולינו די לא ג’רארדסקא, אחד משועי פיזה, הושלך בכלא על מסרו בירות אחרות בידי אויביה. ההגמון (“ארכיבישוף”) רוג'ירי, ידידו של אוגולינו, בגד בו וגרם למפלתו ולקצו הנורא.  ↩    סיזמונדי וגוואלאנטי היו ממקורבי ההגמון.  ↩    “התגבר בצערי הצום” – יש מפרשים: אכל מפגרי הנערים; ואולם, הרוב לפשט: מת.  ↩    “סי” תרגומו “כן” באיטלקית; כידוע, היו רגילים בימי–הבינים לציין את העמים השונים מגזע רומה בעזרת המלה “כן” בשפתם כגון לאנגדוק וכו'.  ↩    האי גורגונה נמצא בים למול שפך הארנו, הנהר שעל שתי גדותיו נבנתה פיזה.  ↩    על שם תלמאי היהודי הורג אורחיו בשעת משתה (ספר המכבים א', י“ז, י”ד – י""ז).  ↩    “הקלע יורה חצי הקור” הוא השטן, “כלי זינו” הם כנפיו, שבהן הוא מקים רוח–סערה (מזמור ל""ד).  ↩    יושם לב לערמה שב“הבטחה” הזאת. בין כה וכה מתכוון דנטה לרדת “למטה גם מפה” – עד כסא השטן, אולם הפושע העיוור חושב אותו לחבר לעונש ומבין את דבריו כדברי שבועה.  ↩    “איש הפירות של דם”: הנזיר אלבריגו מאנפרדי הזמין אל ביתו שני מכריו, אשר שנא אותם בסתר, ולמשרתיו נתן פקודה: כשיקרא “הגישו את הפירות”, יכנסו המשרתים ויהרגו את אורחיו.  ↩    אטרופוס: שם הפארקה שהמספריים בידיה, והיא חותכת את חוט החיים.  ↩    בראנקא, מגדולי גינואה, הזמין אל ביתו את גיסו, ושם גזרהו לגזרים. מספרים, כי חלק זה של “תופת” התפרסם בעודנו חי.  ↩    את שדי הכת “ מאלאבראנקה” מתאר דנטה במזמור כ""ב.  ↩    מיכאלי צאנקה (או צאנקי) שם הגיס הנהרג: בתור ספסר נידון לחוג ח' של תופת, ושם ראה אותו דנטה (מזמור כ""ב).  ↩    רומאניה היא הגליל, שבו נמצאת פאאנצה, עיר–מולדתו של אלבריגו.  ↩           "
5512,חיים יעקב בן ברוך אונגר,224,1,3,4,1,0,0,חיים יעקב בן ברוך אונגר,"   	 	 	    (ה' תר""ט)  “ירא את ה' בני ומלך עם שונים אל תתערב”     עת שלום ושקט חק ודת ישרו,  נעם משטרם בארץ ישמרו,  וכנפי אורם על ישביה יפרשו;  כשמש ביום בהיר יאיר הליל,  אדם באדם איש באחיו יעש חיל,  שדד לא ישוד ונגשים לא ינגשו.  אם משל צדיק טוב עמו ידע,  עשרו גם אשרו עד לבו נגע,  וכשמש יפריא צדקה, ברכה וישע;  אז גם אהבת העם למלכו נשמרת,  היא, אשר בעבותיה לבבות קשרת.  ואשר באברותיה תכסה כל פשע.  אשרי האיש, עמו המליכו למלך;  הנה הוא רדה בכל עבר ופלך,  יגזר אמר ויקם, חפצו ישלימו.  אשרי הממלכה, לעולם תהי גברת,  מתשאות נגש לנצח נשמרת,  מלכה ועמה יחדו קרנה ירימו.  הוי עת שד, שלות הארץ נעדרת,  תחתיה קנאה ומרדות שררת,  ובעצמת שונים עמים יתפרצו;  הוי עת חרצבות המשפט יתירו,  עת מוסרות דת וחק ינתקו יסירו,  מלחמה יקראו, קרבות יחפצו!  אי לארץ, לא תשקט ולא תנוח,  רב טוב צאצאיה ישא הרוח,  כי במשל מרדו, בחק ודת מעלו.  חמת מלך ציר מות, זעפו זיז יער,  מתגרר מתחלל כסעה וסער,  רגע באף ידבר – והברושים הרעלו.  הוי אם במסתרים אש זרה חדרת,  תצת, תלהט, תאכל, לא תדע עצרת  במחשך יקדת עד שאל תחתיה:  פתאום בלבת עז מתנשאת שחקים,  לפידים יהלכו, יראו ברקים,  רגע תהפך ערים לשואה ושאיה.  האדם מרחם  כחיתו יער,  ללחם לחם  ילמד הנער.  מבטן השאילוהו  אמו ואביהו  לעבד עבדתם,  לפתח אדמתם,  לרעות שורים,  ולחרש בבקרים  בלי דעת  ישכן חררים,  ומה יעש  מכה בסנורים?  לא בכל פנה  תמצא הבינה,  לא בכל עבר  ימצא הגבר. –  הוי עת צרה  כסופה וסערה  ברעש סערת,  ישנים עוררת  המון בערים,  המלה ושאון,  אספסף וזרים  ינהגו בשגעון.  עם הארץ  יפרצו פרץ,  יחלצו חשים  ויצאו חמשים,  בזרע לחמת,  בחרב נקמת,  יחישו יפרצו,  יבקשו יחפצו,  לערך מלחמה  ביד רמה  לארץ מולדת,  מטה ירדת,  ממשאת שרים  מאה שערים,  ומעול סבלם  מנת גורלם,  על עיר ופלך,  על עשיר והלך.  חשכים ובגדים,  לזהב סגדים,  סביב יתהלכון,  בתחבלות יתהפכון,  יארבו כחתף  לבצע כסף  יבקשו תאנה  הנה והנה,  לשלח ידם  ביגיע האדם.  לבבם פרוע  יחוג וינוע,  אש בערת  למו חדרת,  עצורה בעצמותם  ובמצחם כחותם. –  גם הישרים,  השלום יאהבו,  קלו מנשרים  ונפשותם ערבו  מפחד השונים,  אחריהם זנים,  מתניהם יאזרו  וחרבותם יחגרו. –  והמלך במענתו  יחיה באמונתו,  המלכה הנחמדת  לימינו עמדת,  ולבבם יחד  שאנן מפחד.  אכן הפגע  סר כרגע.  עם סגלתו  מעיר חמתו,  זקן ונער,  חכם ובער.  לב אחד יודיעו  פה אחד יביעו:  ""אם למות  אם לחיים,  נרד צלמות  או נעל שמים,  נמותה ברצח  או נחיה לנצח"".  קולם כנחש נסע,  מוסר מלכים פרע  משנה יתחברו,  כפלים יתגברו. –  הקריה המיה  ולא דומיה,  ממהומה ומבוכה  וחמה שפוכה.  החוצות ירעשו,  הרחובות יגעשו.  צעים נפתחו,  רצוצים שלחו,  מושכותם פרקו  מוסרותם נתקו.  נס ישאו,  בחצצרות יריעו  חפש יקראו  ודרור ישמיעו.  אשפה ישאו  חצים יברו,  שלטים יובאו  והשערים יסגרו.  המשמר יחזקו,  הצופים יחלקו,  השמרים יפקדו  והארבים יפרדו. –  מה זאת הומה  מחוץ לחומה?  חצצרות ושופרות  בתרועה סערות.  מהומה נשמעה,  מבוסה וזועה,  חיל נורא  כעם עמרה  נמהר ומר  נצב כצר,  יעל כעננים  בסוסים מיוזנים,  חכם חרשים  ברכב ופרשים  ישתקשק יתהולל  כסער מתחולל,  לא לחנם  הנה הנם.  למבצר ישחקו.  למצודה יצחקו,  זה לזה יעזרו,  עפר יצברו,  סללה ישפכו,  מצב יערכו,  מצרות יקימו,  דגל ירימו,  סביב לשור  יחנו כדור,  ובלי הרף  ישאגו לטרף.  הקצין והכרי  כמלאך אכזרי  יקראו בזעם:  “הרעימו רעם”!  וחיל הצרים  ישימו כרים,  יהרסו החומה  רמת הקומה,  יפרצוה פרץ,  ישפילוה לארץ,  ינתצו החילה  וישימוה למפלה,  בתים התפוצצו,  ישביהם התרוצצו.  בנפש אבלה  הפנו נסו,  במעבה האפלה  בשער נרמסו. –  מבינות למהומה  אכזריות הערומה,  זאת הנשקפה  כשפחה נחרפה,  הומיה וסררת  מבקשה שבר,  ובלב כל גבר  שלהבתה מבערת.  מחרב מעטה  הכתף מרוטה,  כמים מגרים  יזבו מדקרים,  בעד השלח  פתע נבצעו  ובלא כלח  נפלו גועו.  פה מסלאים בזהב  עטופים ברעב,  ישאלו מותם  בזרעות אמותם,  שם עתיקי משדים  יפרשו כפים,  ולנשים רחמניות  עינימו צפיות.  פה החלש והיגע,  השבץ אחזהו,  שם הגבור גוע,  הקשת חלפהו.  פה אשה נעצבת,  עינה מעני דאבת,  שם עניה סערה  ואם הבנים נעדרה.  פה עוללים  באפר יתפלשו,  שם חללים  מקשת רטשו.  ולב מרי נפש  כים גרש רפש,  אמיץ כמו אבן  יחשב חצים לתבן,  זרעם הרופפת,  חרב מנופפת,  ושמלתם הנגאלה  בדם מגוללה.  התשמעו נאקה?  זה קול זעקה.  יללת שד ושבר,  קול נהי וקינה,  כי אפס שבר  בכל עבר ופנה.  הצרים יתעברו,  הלחמים יתגברו,  אחד באחד יגשו,  יתרגזו אף יתאששו.  רזנים וסרנים  יגזרו אמר:  ""רמסו סגנים  כמו חמר""!  תחת הקשת,  בעז מתהפכת,  הארץ נרעשת  וכמעט נתכת.  רכב אש פלדות[1]  ישמיע קול חרדות,  כהלם פעם  ירעים רעם.  ברקים ירוצצו,  צורים יתפוצצו,  אבני קלע  תפרקנה סלע,  חצים שנונים  מצררים ספונים  בזעף יהלכו,  ארמונות יהפכו,  בתים יהרסו,  סכות יחמסו,  חוצות ישחיתו,  רחובות ישביתו,  יפילו מגדלים  וירבו חללים.  ברעש וחרדה  המצודה נלכדה,  חומתה נהרסה –  והקריה נתפשה.          "
6917,פניה ברגשטיין,426,0,4,4,1,0,0,פניה ברגשטיין,"   	 	 	         חפושית לי קטנטנה,  הוי, כמה היא מסכנה!  היא כל־כך רוצה לברח –  אבל אין לה, אין לה כח.              "
566,חיים נחמן ביאליק,6,1,3,4,1,0,0,חיים נחמן ביאליק,"   	 	 	     הוי, כרכרי, בן-בדיל,  צא במחול, רוץ בגיל!  מבית אבי  רוץ ומצא-לי  את כוכבי  ומזלי.        סב אל הדו, פנה אל כוש  ועשה לי שם רכוש;  בלי יגיעה  ובלי טרח  לי הביאה  אוצרות קרח.       הוי, סחור, סחור, סחור,   קפץ על הר ופסח על בור,  שלחן כלו,  לך כמישור,  סב את-גבולו  קל ככישור!        כרכר הולך – פנו שביל!  קפיצה – פרסה, פסיעה – מיל!  יצא יצא  למסעיו;  פתאם מצא  הר של זהב.        הרה, הרה, הרה פנה,  על המציאה נפל וזכה!  זכה, כרכרי,  שמא יקדי-  מני צרי  ומתנגדי.        אך הכרכר בן-הבדיל  נסוג אחור – אי, אויל! –  זחל, רעד,  נד ויעף –  ולא בא עד  הר הזהב.        רגע עוד כשכור חג.  פתאם נפל – לבי פג!…  גמל – גיל לי!  הידד, בא-גד!  בן-בדילי  בי לא בגד!        הוי, נס גדול היה שם.  נס – כמוהו עוד לא קם! –  איש עמיתי  יצא נקי,  נמלא כיסי,  תם משחקי…        "
4885,יצחק אבן גיאת,81,1,1,1,1,0,0,יצחק אבן גיאת,"   	 	 	     אנשי לבב, שמעו לי    בקראי “אלהים אדני חילי!”    שם כבודו אבאר בשכלי –    לו עמי שומע לי!        יחיד, יחודו במספר אל תחד,    ירא ראשיתו ואחריתו ופחד,    היותו בשם “אהיה” לא נכחד –    האחד את האחד!        צפון יקרו במעלות גבהים,    גבהים אחר גבהים נוהים,    יעידון לכל עין מסבות נגהים:    אך יש אלהים!        חוקרי כבודו תמהו,    עמדו מראות והתמהמהו,    עיני שכלם מראות כהו –    ויאמרו “לוא-הוא!”        ידך על שלשים תכבד,    החושבים אב ורוח נעבד,    ובן-מות ונשוא על בד    מן השלשה הכי נכבד!        צדיק גוי יעריצך ברוח נדיבה,    ימליכך בשפה ערבה,    קורא “אחד!” פעמים באהבה –    ואל השלשה לא בא!             "
1419,יהודה הלוי,26,1,1,1,1,0,1,יהודה הלוי,   	 	 	     בתולות על שירתן וכנור על נגינתו    לעלז היום בחתן יצא מחפתו  היכל כבוד כלו ואברת שדי צלו    צאו וראו קהלו כעטרה שעטרה-לו    אמו ביום חתנתו  יורש משרת יולדיו אהל נאמנו יתדיו    וגם הוא הוציא חסדיו וכבוד עשה עמודיו    ונדיבות רפידתו  מקנאיו יאמרו אשריו בשלמו לאל נדריו    כי ימלא מקום הוריו ובחצים מבני נעוריו    ימלא את-אשפתו  כזאת תהיה משאלת בית והון וממשלת    ואשת נעורים משכלת ויותר מזאת לתוחלת    יי הוא נחלתו  זמנו למלאת תאוה ראשו משוש וחדוה    וסופו אחרית ותקוה ולהיות סכת שלוה    סביבותיו סכתו.          
6331,שמעון גינצבורג,344,1,3,4,1,0,0,שמעון גינצבורג,"   	 	לילית (בלדה) 	       על פסי הברזל רכבת נשאה    בחללו של לילה, אל תחנה באה –    ועלו בה חתן וכלה, זוג רך,    נאהבים ונעימים, וחמודים כל כך.    שוב שקשק המסע, שוב נתק ממקומו    ומגמא מרחקים, וקיטור במרומו:    ועל ספסל בו יושבים, כיונים בקן,    בליל־חתנתם הבת עם הבן.    בחלון נשקפה עין ליל שחור־כחל;    הוא דן עם המסע: “אני ליל כל־יכל!”    המסע עונהו בשריקה ועף –    וברוח לא יוכל מפני ליל אין סוף…    על פסי הברזל רכבת נשאה    בחללו של לילה, אל תחנה שוב באה:    במרום מגדל־עיר שעון צלצל: חצות –    בעלות    אשת יפעה דורסת אלי הרכבת;    ולמול חתן רך היפיפיה יושבת,    כה זקופה, חטובה, מנצנצת באור    עדיים מדהימים ובעיני השחור.    פניה מארכים, שחרחורים, ענוגים –    היא לילית, הפילה אין־מספר הרוגים.    מציצה בנער, לו עיני־התם,    בגנבה, ורשתה אורגת לו דם;    אורגת, מנצנצת באור תאוה פראית –    קורעת “אל שדי!” תפלתו חשאית.    שבוי־זהרה, שכח הנער הרך    יונתו הטהורה, הנוגה כל־כך;    וצנח באין־רואים, מרטט בשתיקה –    לתהום עיני־אש… ברק־נצחון הבריקה.    לא מסע – כי היכל של אשמדאי עם    אפריון של זהב לפני ולפנים.    ולא ידעה בת־תם, מי האשה במסבה –    אך כל אותו לילה נעצבה בלי סבה –    ולא ידעה, בסחב בעלת־אוב בחירה דם    בהפתח לרגליו באין רואים התהום…   אוקטובר, 1913.       "
5782,נח פינס,264,1,3,4,1,0,1,נח פינס,"   	 	 	     שמעו, מחמדי, ילדי שפר,    חידות קדם, ספורי פלא,    זו לי בילדות, בימי נער,    אמי הזקנה ספרה סלה! –        כן, עוד אזכר לילות החרף:    אישון חשך עלי אפסים;    וכצעיף שחור עבי אמש    מסביב יעט רום שמים.        הרוח סואן מבלי הרף,    קול כחלילים בחוץ ישמיע;    הזאבים יהמו בחמת-זעם,    וסערה מרה תבך, תריע.        גם התרזות לפני הבית    כמקוננות יחד כף תספקנה,    ובקול הי נורא, מרגיז נפש,    על החלונות תתדפקנה.        אור נר כהה יאיר החדר,    דמית השקט בו שוררת;    ואני עם רעי אז ישבתי    נגד אור האח המבערת.        אזי אט ספרו דברי פלא:    אודות הלצים, בני החיל,    המתעים עוברים מני דרך    אל אגמי בצה באשון-ליל.        על-השדות שרות היער,    כי בין העצים מר תשרקנה,    ובשדיהן למאד ארכו,    תחטפנה יונקים ותחנקנה.        על-המתים כי יטשו קבר    ולבית התפלה יקהלו,    שם ספרי קדש אז יקראו    ובקול המלה יתפללו.        ובפנה אחת שם בחדר    הזקנה בדד לה ישבה;    ספר ישן נגדה פתוח,    בו היא תמיד לקרא אהבה.        עלי גליוני זה הספר    בכתב שדי מאז נכתבו    שיחות שפר מדרות קדם,    חידות נצח למאד נשגבו.        השיחות האל מה נחמדו!    רוח אל עליון בם דוברת;    עליהן חופף הוד הזקן,    יפעת קדש קרבן נסתרת.        ובעת נקראן מול עינינו    עולם חדש חיש יפתח;    עולם המלא הדרת קסם,    בקר נצח עליו זורח.        אז כצל תחלף ארץ-קבר,    פגעי חלד ישכח לבנו;    ויצורי חמד, מראות קדש,    בסך יעברו על פנינו. –        על-כן הזקנה עוד מנער    בם שמה תמיד מעיניה;    ובעת בם הגתה אז לא-פעם    שנתה פתאם חזות מראיה:        פעם מגיל נהרו פניה,    אף התפשטו קמטי המצח;    ובנות עיניה אט האירו    ביקר אור תקוה, בטחון נצח.        וכרגע קדרות ענני עצב    עטו פניה כי צהלו;    ופניני דמעה מבלי הרף    בין קמטי לחיה התגלגלו. –        ""מה-לך אמי, כי כה תזעפי,    כי כה תשבי נוגה, קודרת?    מה אנחותיך מר תהמינה,    ובת עינך דמעה נגרת?        ""עזבי נא רגע זה הספר    הממרר תמיד את חייך;    משירי חמדך לי נא שירי,    או ספרי אחד ספוריך"".        בצחוק נעים על פתחי-פיה    לדברי אל האם הקשיבה;    ומלאה רחשי אם אוהבת,    על ברכיה אותי הושיבה.        אז החלה ביפי מליה    מפלאות רבות לי הביע…    אחדות מנהן עוד אזכרה,    אותן לכם היום אודיע. –        שמעו, מחמדי, ילדי שפר,    חידות קדם, ספורי פלא,    זו לי בילדות, בימי נער    אמי הזקנה ספרה סלה! –   I   שם על אדמת קדש וצבי תפארת,    עת צללי נשף מסביב ינטו;    ומנורת הכסף ברום מזהרת,    ובמשבצות ספיר אבני-אש ילהטו.        עת ראשי הרים גם ארזי היער    מזרות זהר כעטרות תכתרנה;    ותנומת נעם על כל היקום תער,    אך שלוה ומנוחות בכל תשרנה:        אז אשמני קבר ומערות ציה    המון מתי ציון לעזב יאיצו;    ורפאים יקומו משאול תחתיה,    וקדושי עליון מקברם יקיצו.        מהר משנת נעם גם יתעוררו    כל מלכי ציון ונביאי אלוה;    וכרובים זכים, כספיר יטהרו,    מועפים ביעף ירדו מגבוה!        אז משכנות צלמות יטשו כלמו    ובשערי ציון יחדו יתקבצו;    שם יתנערו מעפרות קברמו    ובטללי ערב פנימו ירחצו.        שם בנאות שלום על הר המריה,    במקום אבני בכות דומם יעמדו,    בין גלי חרבות ושרידי ציה,    אפים ארץ כלהם יקדו.        שם בין החרבות אזי ישתטחו,    ירצו האבנים ועפרם יחנו;    אז במרי שיחם יחד ישתפכו,    ובבכי נורא את קולם יתנו!        כה כל הלילה שם ינהו, יהימו,    ודמעות כטל עיניהם תטפנה…    עד פאתי קדם כשנים יאדימו,    וזהב אור בקר השדמות תעטפנה.        עד שחר חכלילי יפז ההרים,    ובאש ארגמן יצתו שמים;    גם ענקי כתם יענדו היערים,    והדר קשת יעטו פלגי המים:        אז ממקום קדשם כלם יפרדו    ושרידי קדש ישקו בשפתים;    אל עמקי קברם המתים ירדו,    ומלאכי האל יעלו השמים!!   II  1   בגן בעדן במרום הרקיע,    בקהל שנאן רב ושרפים אין חקר,    במקום יהל סהר, שמש תופיע,    וביפעת אורם יגהו כוכבי בקר;        שמה בגאונו, בינות עצי-בשם,    צל טורי אלונים המפיצים ריח,    תוך טירת שהם, עלי כסא כתם,    ישב מלכנו – מלך המשיח!!        הוד-יה וגבורה על פניו ילינו,    כיקר שחר בהיר עיניו יזהירו;    וקוצות ראשו משלג ילבינו    כרבידי כסף צורוניו יכתירו. –        שם ישב הגבור ויחכה נצח    עדי קץ הפלאות יקרב, יגיע;    עד יקום עם עני, ירים המצח,    ירעץ את-רוצציו ומעניו יכריע. –        שמלת ארגמן חין-ערכו לובשת,    על תלתליו יציץ נזר תפארת;    וחגורים מתניו במזיח עין-קשת,    עליהו נצמדה חרב חודרת.        אך על צוארו, הה, זקים יכבדו,    וברתקות זהב ידיו נצמדו! – –   *   בבקר תמיד עת יציץ השחר,    ולבושת שנים הצפירה תופיע;    ובכרפס וכתם ובצמר צחר    תתעלף בהדר חפת רקיע:        אז ברעדה וגיל יקום משיח,    יכרע על ברכיו אף יפרש כפים;    ותפלה זכה בדממה ישיח    לפני כס אל עליון, רוכב שמים!        בין-כה – וברום, במעוני רקיע,    מני היכלי כדכד, ספיר ושהם    להקת אראלים לו תשיר, תריע    המון שירי קדש, מנגינות נעם.        אזי בלבוש מלכות אותו ילבישו    ולאט יושיבוהו על כס תפארת;    את שרביט הזהב עדיו יגישו,    ובלבנת ראשו ישימו העטרת.        ומני הגיח קוי אור בקר,    עדי תסק רומה שמש צהרים,    כה ישב בגאונו אף יעמיק חקר    בשפני חידות-עד, רזי שמים.        אחרי-כן ספרי זכרונות החלד    לפני המלך ממעון-אל יובאו;    ודבר כל חדש בו יום יום יולד,    לו מלאכי מרום מעליהם יקראו.        ובעת תשמע אזנו כי עלי-ארץ,    בין זדים עריצים בניו כלמו    נרדפים על צואר משד ופרץ,    ובלי-חוס אויביהם ירעצו אותמו:        אז מנהמת לבו יתן קול-רעם,    עיניו תברקנה, ויסמר השער;    ונקם נקמת עמו חיש בחמת-זעם    את חרבו המרוטה ישלף מתער!        חזיזי נפץ חמתו חוצבת,    מנשמת אפו לבת-אש יוקדת;    ועלי כנפי רוח, ברכוב שלהבת    ישתער בעזוזו ארצה לרדת.        וכבר מדמי צריו רותה חרבהו,    זו עמו ברצח רצץ הרהיבו…    אך זקי צוארו, כבלי ידיהו,    אזרוע עזו, הה, אחור ישיבו!        אז את-קולו בבכי יתן משיח    ובלי-און ואיל יפל על כסאהו;    רוחו תתעטף, נפשו תתיפח,    ודמעות תפרצנה מבנות עיניהו…        אתו אז יבכיון מלאכי-שמים,    וכרובי קדש תמרורים ינאקו;    עד תכבה בימה שמש ערבים,    ומאורי נשף במרום ידלקו… – – –   III   בסגלות החן, מכללי הקסם,    כי פארו ההיכל בירושלים,    גם פרדס שתול עץ-זהב וכתם    הנותנים כל-פרי חזו עינים.        עצי-הוד ההם בגאונם נפלאו:    עד עמקי התהום הכו שרשימו;    גבה צמרתם לשחקים נשאו    ולרחבי ארץ שלחו יונקותימו! –        תמיד עת בים, בין נשפי ערבים    כבו קוי שמש ויאת הליל,    ממעוני עדן חיל צירי שמים    המונים עליהם ירדו בחיל!        הם תמיד בלילות נטרו אותמו,    עזקום ויסקלום וגדרם היטיבו;    ממי מעין בהיר השקו גזעמו    ובטללי טהר עלימו הרטיבו.        ובסור צללי לילה, ונגהות בקר    מרחם משחר הציצו, נשקפו,    אז ציצי חמד ופרחים אין חקר    כלבוש רקמתים פתאם עטפו.        חיש גם תם פרחם, נצתם השליכו,    ותנובות צוף הזלזלים הבשילו;    ולמשק הרוחות סביב הפיחו,    בצלילי קול-זמרה פרים הפילו.        אך עת פרץ אויב בירושלים,    מיום רגלי צר במקדש דרכו,    וסגלות היקר, כל מחמד עינים    בזרוע רצח לשממה הפכו:        מני-אז צוף פרים לתת חדלו,    אף חשכו פרחיהם, זיום אספו;    את-רקמת עלימו חיש התנצלו,    יבשו צמרותם, גזעיהם נחשפו.        עד-בוא יום אדני, עת-בא משיח,    אז יחיו שנית עצי קדש אלה…    כל פארה, כל בד בם ישוב, יפריח,    ותנובות נעם יוסיפו תת סלה! – –   IV  (בעקבות פרוג).   על אדמת בבל, שם בשפת חף ציה,    במקום בשאון דכים מי פרת יבכיו,    תחת אלון בכות, על ערבי נחל,    כנורים נשברים עינים יחזיו.        מהמון סופות סער ומטרות גשם    כלמו מאז, הה, נבקעו, רקבו;    על מיתרימו אבק רב ינוח,    אף קורי עכביש סביב ישכבו. –        מיתרי קדש אלה, זו בימי קדם    בדביר מקדש-יה שירי-צוף העירו,    עת עוד על ציון נר שדי הופיע,    ונגהות בקר שמיה האירו –        מיתרי קדש אל עתה ידמו סלה!    ובזמרות נעם לא יתנו קולמו, –    לא משק הגלים והמות הרוח    מדמי עצבת יעירו אותמו.        לא קוי שחר וברק שמש בקר,    בלבוש חכלילי ממזרח זורח,    לא אור ערבים על שולי רקיע,    זהר כוכבי נשף, נגה ירח! –        אך עת יפשטו סביב ערפלי ליל,    ואפלות אמש בארץ יציעו;    ומנרות הזהב במרום רקיע    בתכלת אורן לא יגהו יופיעו…        עת מפלשי קדרות שמים ילבשו,    ורעמים בגלגל יהמו ישקו;    ולאנחת הרוח ויליל סופתה    עפעפי העבים דמעה יזקו:        אז בלבב כל כנור יבא הרוח,    עד יתעוררו יחד יתריהם אלה;    ובצלצלי נעם כשאון המצלתים    פתע קול תתנה מנגינות פלא…        לצליל קול הלז במרחב מסביב    קול משק כנף תשמענה אזנים;    והמון צללי סתר מהר יראו    בין אבי הנחל בשפת המים.        המה הלוים – להקות שרי-קדש    מאז בדביר-אל הוד קולם נתנו;    וכבר אלפי שנים עברו חלפו    מעת בין אבני בור דומם יישנו.        אך עת ביפי-קולן כי תשמענה    זמרות יה אלה באפלת הליל,    אז משנת עולמים כלם יקיצו    ומדמי קבר יעורו בחיל.        וכעבים קלים על אברות הסער    מנאות אשמנים הנה יתעופפו;    גם אלפי שנאן, כל צבאות גבוה    אל חף הנהר יחדו יתאספו.        ונשמות זכות מכל אפסי חלד    על-כנפי רוח חיש-מהר תעפנה;    בין אבי הנחל בהמלה ירדו    ובני הלוים מסביב תקפנה.        ובחשכת הליל ויליל הסער,    בין אנחות הרעם תבל יחרידו,    חיש מעל הערבים בדמי עצבת    את הכנרות המנגנים יורידו.        אז ישירו שירם: “על נהרות בבל…”    תדם הארץ, ידמו שמים;    צבאות כוכבי מרום למו יקשיבו,    וכרובים משחקים יטו אזנים!        אך גלי הנהר מרה יבכיו,    ובאלפי פיות יהימו ההרים;    ולרעש קול הדם בבכית נוראה    תספקנה כפים אלי היערים! – – –   *   הבקר אור, צללי ליל יברחו,    מפאתי קדים השחר יופיע    וכנפיו הנחפות בזהב פרוים,    יפרש בהדרו על רחבי רקיע!        זיו אדמדם יעטו חפי הנחל,    ובצעיף אור התעטף רום שמים;    ועטוף ארגמן וירקרק פז כתם    כדור אש יופע מתכלת המים…        על רחבי הישימן דומה שוררת,    ישליו עמקים, הרים ישליו;    ובחף הנהר על ערבים שמה    כנורים נשברים עינים יחזיו…        אך אבי הנחל אט יתלחשו,    ומימיו דומם עוד קול הי יעירו;    ובעיני הפרחים כפניני זהר    עוד נטפי דמעה מול שמש יזהירו!…   V  (בעקבות פרוג).   … גם שם, מחמדי, המו יבלי מים,    שושני חמד במרחב פרחו;    והמון כוכבי-אור בהדרם זרחו    במשאת ליל על ספיר שמים.        גם שם, עת בקר, ברקמות כל צבע    שמש חכלילי ממזרח הופיע    וכבירים מופזים סביב הציע    על רחבי כל בקעה, על שיא כל-גבע.        גם שם ביערים בהדר השמיעו    מקהלות שרים מנגינות שמים;    ועלי הררי-חמד בין הערבים    חלילי הרעים המו, הריעו…        אך שמה עם משק רצי המים    גם קול נוגש עריץ נשמע בזעם;    ובין צלצלי-עדן כשאון קול-רעם,    קול אנקת עשוקים הרגיז שמים! –        לא מקרני שמש במרומי מעלה    שם השושנים חכלילות עטפו;    לא ערפלי טהר משחקים נטפו    עליהן טל בקר ורסיסי לילה.        אך מדמי עשוקים, סביב נשפכו,    שם גדלו פרחיהן, גאו, אדמו;    ומטרות דמעה כנחלים זרמו,    יומם ולילה עלימו נתכו.        שם מבכי אמלל הד הרים הריע,    שם שד ורצח הביטה עין-שמש;    ולאנחת נדכאים בדמי ליל-אמש    הטו אזנים כל צבאות רקיע.        נהרי-נחלי-דם ברחבה נהרו,    דמעות אמללים מי שחר מלאו; –    ישרי לב ארצה ברצח דכאו,    ורשעים עתקו גם חיל גברו! – – – – –        שנים רבות חלפו… לא רעם מות    על ראש זדים הרעים משמי ערבות;    לא ענני נפץ החוצבים להבות    רבו עלימו חזיזי צלמות.        אך קם בימין עזו גבור מושיע    ויצל עמו מידי עושקיו כח;    נתק מוסרותיו וכבליו פתח    וידכא צריו ומשנאיו הכניע!        הוא קם בגאונו, ולקול תתו אמר    נתצו הררי-עד, וסלעים הבקיע;    וביקר אורו החפש הופיע    על עם יושב חשך, רומם בחמר.        חיש צבאות אל שדי, ענים שכחו    ובגאון וחיל ראשם הרימו…   *   זכרו זאת, בני, אל לבכם נא שימו    ומחמת המציק בל תאנחו!!! – – –        מרעיוני ה פרוג. את השיחה הזאת העתיק גם המנוח ה' מאנע למליצה פרזית.  ↩           "
2563,שמואל הנגיד,32,1,1,1,1,0,0,שמואל הנגיד,"   	 	 	    והשיבו אבי, יוקירהו אל [לרב יוסף בן חסדאי], בזה.       התזכיר אל יפת מראה לבונה – / וגלגלתך כמו חלב לבנה!  והעדנה שנאתך בזדון –  /  ואיך תשגה באהבתך עדינה?  – שמעני, מריבי, על בכותי / ימי נער, ואחר כן ענה נא:  חדשה נבראה על קדקדי, לא / אהבתיה, ואהב הישנה,  ורשת השחיתות, המחישות / אלי שחת, עלי ראשי נתונה,    [5]  והפכו לי לבנים, לב לבנות / אהבוני, לאבן או לבנה,  ולכן מלשחק נא חדלנה, /  משחקותי, ונוס לחי בכינה,  ושרותי, שברנה תף ומחול, / ועל נפשי כלי תנות עשינה.  אני גבר, יקיצני בליל / יגון שיבה אשר פשתה עדנה,  ויזכירו ימי ראשית ושחרות, / ימי רע שחרוני אחרונה,     [10]  ומי אקרא אלי אהב – ויען, / ולא יגרע שאר וכסות ועונה,  ולבי סג אלי סוגה כשושן, /  ולבי בר לברה כלבנה,  והייתי למנה לאהבים, והיו האהבים לי למנה.  תבואני אחות שמש, וראש לה  /  כמו אפל וכפה רעננה,  להתעלס במי אהב ולרוות /  ביין דודים וגופה רעננה,     [15]  ותדע כי אהבי נאמנים, /   וכי לבי, כמו ידי, אמונה,  ולא תירא מצא אצלי כמפעל / אשר פעל שכם הרע לדינה,  ועל ככה תבואני לאור יום, / ולא תשלח יצוריה בשנה,  ולא תראה דמותה בתמונה, / ולא תראה בדמיונות תמונה,  ולא אמר בעת הקיץ: אהה על / אשר היה כלא היה ופנה!     [20]  ויש תענוג בצלם שט ישימון / ומסתתר בצלמות נכונה,  ולובש, מפני מריב, ערפל, /  כסהר שכנה עליו עננה,  וגוזר בחצי ליל דרכים אשר לא יגזרו סוסים בשנה,  להתראות בתרדמה ללב ער / ונפש מאהבים לא ישנה –  אבל יתרון, עלי רואות בנומה, / לעינים בהקיץ תחזינה,      [25]  כיתרון אוהבי יוסף עלי כל / בני דורי ועמי בתבונה,  הבינותי תהלתך ועל כן, /  נשיא עמי, דברי האזינה,  ותדע כי ידעתיך, ואמרת /  אשר ידע ידידו – נאמנה,  ולמה זה אהי, אם לא אספר / אשר אדע בך אחר בחינה,  כאיש יטרח ויביא שה לפסחו – /  ויאכלהו בקרב מקדשו נא, [30]  וכחולל אשר יגע ולמד – /  ושבר את חלילו עת נגינה.  לך מורש וקנין בגדלה –  /  ואן תמצא אשר ירש וקנה?  ואתה מענה לדת, וענין לכל נוצר, ולמוסר מעונה,  ולך תביא תבונתך ודעתך /  חפציך, וכל טובה ספונה,  וכל ייגע להשיג הון – ותיגע / להשיג חק במועצות ובינה,    [35]  ורב שרים עלי בוז שאננים – / ואין נפשך ביום בוז שאננה,  ואת מוסיף ביום מחר להפליא  /  עלי מפעל נכונה תעשה נא,  ותפגש את מידעים ורעים / וכל דורש מקום מסעד ולינה  בפנים יצהלו נגדם, כאלו  / מאור היום אליהם סר ופנה,  וידים יבישון העננים, כיום מבול מלמדות נתינה,       [40]  ובכליות למועצות, עלי כל /  כליות נעלו ותגבהנה,  ורחב לב, ורחב כף, כירדן, /  גדותיו יגרו אנה ואנה,  ואם תאמר – סעדוך יחסים, / ואם תעש – עזרתך אמונה,  וידיך ידועות למבקש / ולשואל, כפרפר ואמנה,  וכל דורשי מקום מרבץ לחכמה – / בביתך ימצאו חכמה שכונה,   [45]  והגיע לשכנך חק משוטט – / ושבר את כלי מסע וחנה,  ולא נמצאת לחכמתך תכונה – /  ומי ימצא לים סובב תכונה?  כמו פיך, כמו עטך, ינובון /  פרי צדק ותחבולות ובינה:  לזה יתרון בשבת שערה עם / מתי שכל, בעת אמר וענה,  ולזה קול בלי אמר לחרחר / מריבה או להשקיט את רגינה,   [50]  ירקה, מבנות סוף, גדלה בין / פלגים, ועלי יובל אמונה,  מצפצפת כמו יונה – ותחריש, /   בהבלעה בתוך קסת כיונה,  גבירה תעמיד ארץ, ואותות – / חילים לה, ואגרת – מדינה,  והראשה, כפיח לה בראשה, / ביד פחות ובקוצות קצינה,  וחרשת – ותשמע מחקרי לב, / ועורת – ותראה כל טמינה,    [55]  ואלמת – מדברת ברומה /  עלי אצבע, ככיור על מכונה,  ותשפך סוד קרבים על כתבים,  /  ולא תכיל, בהנשאה, טמונה,  ופסחת – אשר תקום עלי גב / ספרים מבלי ירך וקנה,  ותשא קול עליהם מספרד /  והחונים בארץ נף מבינה  ואומרת בלי לשון ועונה,  /  וסופרת בלא אצבע ומונה,     [60]  וילדה בעשותה את מלאכתה, ועת תיעץ ותמתיק סוד – זקנה,  ופעם תענה תורות כתמה, / ופעם תענה זרות כזונה.  לך שרי ונכבדי בחכמה אשר תנוב לך מונים שמונה,  וטובתה ידועה לך, וככה /  תבואת מעשיה לך צפונה,  וצוית בשירך על בני אח  / אהבתם, ועליהם לך חנינה,    [65]  ותדע כי חשבתימו כבני  /  וכי עצמם, בתוך צלי, דשנה,  ויום יראו תאונים מעליהם – / השיבותי בחזקת יד תאונה,  ויום באו במי צרה וחבש /  לראשם סוף – אני להם ספינה,  ואם נשא אויל ראש להניאם –  /  אני חרב עלי ראשו שנונה,  ואוסיף עוד, למען כי ידידות / בתוך נפשי לך מאין תלנה,    [70]  ומחשקי בך נפשי שמנה, /  כמו אשר אשר לחמו שמנה,  וישמע, כשמעי אומרים כי / בטובה את, עלי פי קול רננה,  ואהבתי מזקקת ככסף  /  לך מאז, וכזהב בחונה,  ומי יבא לכסותה – יכסה  / בחוט מעל אדמה אור לבנה!          "
6279,יהודה קרני,332,1,3,4,1,0,1,יהודה קרני,"   	 	 	     זאת לא היתה  השמש, שמרמים  שלחה שרפי פרידה בבוא שעתה  להשפט משפט דמים;  אף לא נסכה על ההרים  עצבת בת ציון על מות דודה־מלכה  ובשבילי כרמה הנסתרים  באבל נסתלקה  לשפך שיחה  אל כוס כל ענבה;  זאת לא היתה שקיעה, כי אם זריחה פריחה  עם המרדות והמתיקות והענוה  וההשתוממות, אשר ציר אמן  ישאב מתכלת, ורד וחכליל  וארגמן  בהתמזגם כליל  בנוף ומסגרתו;  היו רנון גונים, ברוץ יינות, זלוף בשמים  מאגרטל המתלפד ומשתלהב — ומשברתו  לפתע יד קסמים  ושופכתו. ותהי שרפה  בתוך חיקה  של עיר דוד, המאבקה, העיפה  והריקה.    היתה זאת תבערת  הזעם והנקמה  על אב ואם ובן ובת,  שמדמם רותה האדמה;  היתה זאת הדלקת הענויים  של בן תרדיון, אשר למד קהלה רבה  וישרפוהו בגוילי תורה ובספוגים שרויים  לעיני בתו צווחת: בכך אראך, אבא.  היתה זאת השרפה של השתות  והשערים,  אשר טעה בה המקונן בעלותו מענתות  ואמר: ודאי שם ישראל מקריב פרים;  היתה זאת אמירת שלום אחרון,  גויעת שיר השירים שלשלמה;  היתה זאת נהימה מצער וחרון  שלשכינה עם צאת מתוך הבית עת יפנה יומו;  זאת בערה רנה, תפלה, שירה  על כל תרומה וכל תנופה,  אשר הניף עם הבחירה  מדור לדור עם המנוחה והסופה;  זאת לא היתה שקיעה, יקדו כרמים,  פרחו מדבריות  מלהט היגון, מהשתפכות לב האמה;  היה אזי אסיף כל הזריחות והשקיעות  בעמד רגלי בירושלים בערב יומה.        "
1579,יהודה הלוי,26,1,1,1,1,0,1,יהודה הלוי,   	 	 	     אמר לאיש אשר הפליא שמהו    הלא דודי יגלה את סתריו    ימין נשא ונשבע באלהים    ואמר אך ראו בן ראש דבריו.  בנימין        
3161,שלמה אבן גבירול,40,1,1,1,1,0,0,שלמה אבן גבירול,"   	 	 	         הקיצותי כישן לאהבים / ולבי ער, ואם נראה כישן  ודל מאהבה למאד בשרי / כמו דל כל בשר שמן ודשן  וממנה בלבי דולקים, לא / יכבום נחלי צען וגשן ־  לשושן הלחי ושפת חלקות / אשר בה כבדלח בר ־ והוא שן!            "
4678,אברהם סולודר,66,1,3,4,1,0,0,אברהם סולודר,"   	 	 	     הנה יטו, הנה יפלו    המגדלים,    כנפול לאבחת מגל סוער    שדה שבלים.        וההרס – כסהר מת, ישתרע    ולעגו כחרב.    ונדמותם כשקיעות בודדות    על הררי ערב.        ופרשתם כפים שכולות    באנקת שועה,    ולבותיהם מרטטים כעכברים    סמורי זעוה.           "
2436,שמואל הנגיד,32,1,1,1,1,0,0,שמואל הנגיד,   	 	 	     זרה את-גרנך בחם בעת רו–    חך תרחף בנחת על אדמה    למען כי לכל-רוח דממה    וכי קמה סערה מדממה         
2159,שמואל הנגיד,32,1,1,1,1,0,0,שמואל הנגיד,   	 	 	     הרעתה ללבך אם מנעתו    להתלמד מליצה וחסרתו    והוגעתו באמרך לו גמור כל-    דבר חכמה ומהבין סגרתו    ולך קח [נא] ספרים לך ויהיו    כהון גנוז לאחריתך אצרתו    ושית מהם בתוך לבך ככסף    בתוך כיסך להוצאה צררתו.          
4219,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	    מכתב זכרון אל מעלת החכם הרופא כבוד ר' יצחק לוצאטו מוכתר בנימווסו כמרדכי, על הטורח שהיה לו בעבורי. הן אלה קצות דרכיו. כי לא אזכיר רק שנים שלשה גרגרים, זה היה הראשון. חליתי באצבע שמאלי עד כי נפח גם הזרוע ולולי גזר גזרה רבתה הרעה. עוד היה לי קדחת שלישית. והשקני מי מרים. וזה אחרון קרה בגרון ונתן לי קדה ושאר דברים מתוקים מנפת צופים, ואען ואמר:   אשא תשאות-חן אל אל נורא  כי עלתה לי ארוכה ברה  על יד מיחש יחיד בזמננו,  ברופאים הנו נכבד בינינו.  אצבע יתרה בשחיטה מתרת  ובלי גזרה הלחה גוברת  עוד בה שלישיה להיות בוערת  הקר והחם קדחת אכזרת.  מרים כסוטה יום יום פעמים  קרתי ושתיתי קמתי בינתים  נחר גרוני, אך אל בשמים  ידע לבבי בנשיאת כפים,  מחל זדוני, ובקדה יומים  הוציא רויה לי מאש ממים:       בריה קלה שבקלות רחל מורפורגו.  ה’תרכ""ח, 1868       "
3651,אברהם אבן עזרא,46,1,1,1,1,0,0,אברהם אבן עזרא,"   	 	 	     ארץ מה לך עוד, נבוכה? / כי ליי המלוכה!    בן יושב אהל, בשכלו  נפלה ברכת אח בחבלו  ונתנו אביו גביר לו –  עד כה ברכתו הפוכה / ותסב לו המלוכה!    רם בן השפחה ומלך.  צדקת עולמים, עלי לך  אל עתיק יומין – ותשלך  המסכה הנסוכה! / שאלי לו את המלוכה:    'הן דברת, כי באחרית  ימים תמלך על שארית!  באת בשבועה ובברית –  ושמורה היא וערוכה/ כי אתה תעשה מלוכה!'    מיכאל שם שר צבאו,  חק לענות אותו הביאו  ולבוש הבדים קראו.  בוא אל ציון הברוכה / ונחדש שם המלוכה!        "
6491,שלמה מנדלקרן,382,1,3,4,1,0,0,שלמה מנדלקרן,"   	 	 	     במות דן הכהן אבדו לנו שתים:    איך עשות צדק כאשר הורה בשפתים,    ואיך נמאס בעשק כל־ימי חיינו    בעשק עשו ידיו –ותראינה עינינו.        "
5525,שאול יצחק קמפף,241,1,3,3,1,0,0,שאול יצחק קמפף,"   	 	 	    בהלחמו עם נקנור. (חשמונאים א' ז')  (משירי קאמפף)         שורו, שורו, הגבור שם בשער,  חיל גוים עריצים בקע ויחץ!  המכבי הוא! נפשו למות יער,  לציל את ארצו מעבדות ולחץ.  לבלי עוד יוסיפו יעזו  וקדוש משכנות יעקב ירגיזו  כל עשי רשעה זדים ובני שחץ.      גילי, בת ציון, הניסי כל אבל  ונאות השלום ירנו ישמחו,  יעור רוח קדשך יעיר הנבל  ובשירי דוד שריך יפצחו;  הן האלילים כליל יחל­פו  משדמות קדש הוד יעטפו  ואמת ואמונה בהדרן צמחו.      אך אויה לי אוי, מה עיני חזיו!  הגבור יכרע לפני חזק מנו –  הה! דגלו הורד בין צרים יהמיו  במבוסת הרג רב לא עוד אראנו  ופראים גוים בחמת זעם  ישתו דם גבורים הפעם  וגאון יעקב נפל, נפל ואיננו!      האח, האח, עתה עיני ראתו!  זה הוא האריאל, זה גבור החיל,  מרוממתו נפצו צריו וחתו  ובראש חילו יעבור נאזר בחיל:  פרשו נס! הרימו דגלנו!  “חרב לאדני ולארצנו!”  ויריצם לקרב במעוף מות וליל.      הס! קול ענות עם “הללויה!” יריעו,  צבאות אל הצבאות הרימו מצח  וימינם תעז – הגוים יכריעו  ועצביהם אתם במהומת רצח;  פה לפה ברננה יביע:  אל אמת עדתו הושיע,  ויהודה הסיר חרפת עמו נצח.        "
4037,אברהם אבן עזרא,46,1,1,1,1,0,0,אברהם אבן עזרא,"   	 	 	     אחר אשר אחר מות תחיינו,    למה בחיינו תחפץ תמיתנו;    לולי אשר נירא מחטא לשוננו,    נאמר שתי אלה עמל בעינינו.        "
2129,שמואל הנגיד,32,1,1,1,1,0,0,שמואל הנגיד,   	 	 	     זמר יגוני גוף ולב מעופף   … …   …  …   ודבר תחנה יעביר קצף    מלך כקצף על-פני מים.           
2240,שמואל הנגיד,32,1,1,1,1,0,0,שמואל הנגיד,   	 	 	     החזק בחרב ירוא האל ושריון לבש    מתם וישר ואת-אריה בסכו פגש    ותמוך ביד מך אשר אין מחזיק לו ובא    בסבך לבאים ושורה ח[ר] פתנים וגש.          
5973,יהודה קרני,332,1,3,4,1,0,1,יהודה קרני,"   	 	 	     קפח בך כבר חוש הטעם  ויצרך כיצר דג;  חכך – כמו עשוי משעם  שעושים ממנו פקק.    אתה שכחת טעם מתק,  גם למרירות אינך רגיש;  ולא צריך כבר חח או מתג  אל פתח פיך להגיש.    אך אני – עוד בעל יצר  ולא אעזב דרכי “רשע”;  חבל שאין לי יורש עצר  למסר לו זאת בתורשה.    אתה מרחם עלי בעצב,  לאמר: ""אתה ‘ירק’, ‘תמים’ "";  אני עונה לך בקצב:  “אתה זקוק לרחמים”.    אני – לבי עוד לא שכלתי  ותמימותי עוד לא חלפה;  שלשום נדלקתי עת אכלתי  ענבים מבית־אלפא.    השנה, אומרים, הקדימה  בית־אלפא את עין־חרוד;  ובגרוש “תנובה” הרימה  לי אשכול בשקיק ורד.    ואכלתי ולא שבעתי  אך ברכתי בשמחה;  ואשכולי, אהה, נשבעתי,  לא חלקתי כלל עמך.    כי אתה כבר שכוח טעם,  ריחך כבר סר ופג;  אך אני – פעם בפעם  מתחדש עלי כל חג.     הארץ, 16.6.1932       "
5756,רבינדראנאת טאגור,262,1,3,4,1,0,0,רבינדראנאת טאגור,"   	 	 	         למה תשבי פה על־העפר מחרישה וגלמודה? הלא תגידי־לי, אם־חמדות!  הגשם יפרוץ הביתה בעד החלון הפתוח ושטף אותך במים כלך ואת לא תשימי לב.  התשמעי את־קול הגונג בצלצלו ארבע? – הנה מועד לאחי לשוב הביתה מבית־הספר.  מה־זה נעשה לך, כי ככה שנו פניך?  האגרת לא באה לך היום מעם־אבי?  ראיתי את־נשא האגרות והוא מביא אגרות בשקו כמעט לכל איש מן־העיר.  רק את־אגרות אבי יטמין עמו לקרא בהן הוא לבדו. ידעתי נכון כנכון היום כי רק איש צר ורע נשא האגרות הזה.  אבל אל־נא לך למרר נפשך על־כל־זאת, אם־חמדות.    הנה מחר יום שוק ומכר בכפר הקרוב. צוי־נא את־שפחתך וקנתה שמה עטים וניר.  אנכי בעצם ידי אכתוב לך את־כל אגרות אבי, לא תמצאי בהן אף משגה אחד.  אכתוב אותן מאל“ף ועד כ”ף.  אבל מדוע־זה תשחקי־לי, אמי?  האם לא תאמיני־לי כי ידעתי לכתוב כתב טוב ככל־אשר יכתוב אבי?  אבל הלא אשרטט־לי את־נירי היטב ואכתוב את־כל האותות גדולים וברורים.  ובהשלימי את־אגרתי התחשבי כי אואל כאבי ואשליך אותה אל־השק אשר לנשא האגרות האכזרי?  אנכי אנכי בעצם ידי אביאנה לך מהרה ואעזור עמך לקרא את־כתבי בכל־אגרת ואגרת.  ידעתי היטב כי־אין עם־לב נשא האגרות לתת־לך את־האגרות אשר חמדות הן באמת.              "
2365,שמואל הנגיד,32,1,1,1,1,0,0,שמואל הנגיד,"   	 	 	    עלי-מה זה תהי / ר'   למותת     עלי-מה זה תהי מרחיק נדודים    ואתה נע אלי תימן ומוצא    יגע לקנות מעט או רב, ארחה    אשר תאכל בעולמך קצוצה.        "
6956,אברהם בן־יצחק,435,1,3,4,1,0,1,אברהם בן־יצחק,   	 	 	     פרחת באביב שמשות  וחלית (ורעדת) בעבר סערות  בעדי עדיים עמדת        
5394,דוד פוגל,206,1,3,4,1,0,0,דוד פוגל,"   	 	 	     עשנים תכלים אט יתמרו  מעל גגות כפרי  אל דמי ערבים.      על המערב  תאדים רצועת שני  ונוהרה חרש אל הלבב.      שחק יכחיל עמק  ולא ירעד.      נער שזוף ינהג  אוזה צחורה מן האחו  עם אפרוחיה ירקי נוצה.      פעמי ערב קיץ  קרבות חרש אל הכפר.      עלמה זקופה חלה יחפה  תחת דליי מים כהים  באבק הרחוב הלוטף.      מהרה ישבו בחצרות  סביב קערות מלאות  מעלות הבל.      אחר יזרק במרחק  חליל בודד  סלסולים נוגים, עורגים,  אל ערב קיץ.     וינה, 4.9.1917       "
2697,שלמה אבן גבירול,40,1,1,1,1,0,0,שלמה אבן גבירול,"   	 	 	     לכה, רעי ורע המאורים, / לכה עמי ונלין בכפרים!    והנה הסתיו עבר, ונשמע / בארצנו המון סיסים ותורים.    ונתלונן בצל רמון ותמר / ותפוח וכל צמחי הדרים,    ונתהלך בצלי הגפנים / ונשתוקק ראות פנים הדורים    בארמון נעלה על כל סביביו / ונבנה באבנים היקרים,    אשר תכן עלי נכון, שתותיו / וקירותיו כמגדלים בצורים,    ויציע מישר – מסביביו / שרונים פארו כל החצרים,    והבתים בנויים ועדויים / בפתוחים פתוחים ואטורים,    מרצפים באבני שש ובהט, / ולא אוכל ספר כמה שערים!    ודלתותם כדלתי היכלי שן / מאדמים כאלגמי דבירים    וחלונים שקופים מעליהם, / שמשות שכנו בהם מאורים.    והקבה כאפריון שלמה / תלויה, משכיות החדרים,    אשר תסב ותתהפך בעיני / בדלחים וספירים ודרים,    וזה ביום, ובערב דמותה / כשחק, כוכביו בליל סדורים.    ובה ייטב לבב כל רש ועמל, / וינשו אובדים רישם, ומרים.    ראיתיה – ושכחתי עמלי / והתנחם לבבי ממצרים,    וכמעט קט גויתי תעופף / בשמחתי כעל כנפי נשרים!    וים מלא וידמה ים שלמה, / אבל לא יעמד על הבקרים,    ומצב האריות על שפתו / כאלו שאגו טרף כפירים,    אשר קרבם כמעינים יפוצון / עלי פיהם זרמים כנהרים,    ואילות שתולות בתעלות / נבובות להיות מים מערים,    ולרס הצמחים בערוגות / ובאחים זרק מים טהורים    וגנת ההדס בהם להשקות / אמירים כעננים הם וזורים    אשר ריחם כריח הבשמים / כאלו הם מקטרים במרים.    ועופות יתנו קול בעפאים / ונשקפות עלי כפות תמרים,    וצצים רעננים נעמנים – / כשושנים נרדים עם כפרים –    אשר מתפארים הם זה עלי זה / והם כלם בעינינו ברורים.    ואומרים הכפרים כי ״אנחנו / לבנים מושלים על המאורים״,    והיונים מנהגות בהגותן / ואומרות ""נחנו שרות לתורים    אשר בהם נכשף הלבבות, / למען מבדלחים יקרים"".    וקמו הצבאים כבתולות / וכסו את הדרן בהדרים    וגם התפארו יחד עליהן, / למען הם כאילים צעירים.    ועת כי נעלה שמש עליהן / עניתיו: ""דם ואל תעבר מצרים    והודה לגביר, כי החשיכך / באורה המעלה במאורים,    אשר שח כל הדר מלך לפניו / והיו מעלות כל שר חסרים,    אשר בו ימלכו כל המלכים / ובו מתיעצים רוזנים ושרים,    הקימוהו כמו מלכם, והיה / כפיר בהם, וכלם – השורים,    והוא בהם כמלאך האלהים / בעת לא מצאו מאל דברים.    מנהל צאן עלי מרעה מנוחות / ולא נעדר מאומה מעדרים,    יקר נפש, עדי שחק, נדיב לב, / בלי ידר ישלם הנדרים,    אשר לא כהתה עינו במתן, / ולא עצר כמתן המטרים,    אשר מליו במפעליו קשורים / כראשים נקשרו בהם כתרים.    וכל הרוזנים אליו יסורון / וכים נמשכו אליו נהרים,    ואמנם הוא כראש על האדמה / והוא אחד כנגד היצורים"".        "
3209,שלמה אבן גבירול,40,1,1,1,1,0,0,שלמה אבן גבירול,   	 	 	         אז באין זרותי מעל / אף באפס כל פעל  אצת ותעל / ארוכה גם תעל  אף קראת ממעל / אמר לשבי מעל / אנכי אנכי הוא      נזורו מנתיביך / נסוגו שבעת סרביך  נאור כשוב שובביך / נצלו מעז להביך  נקה כמו כן שביך / נהר משפט אוהביך / כי המשפט לאלהים הוא      יציר כף עת שגה / יסרתו בקול שאגה  יצא מסוגה / יען העמיק משוגה  יום שב מפוגה / יה חלצתו מתוגה / כי בן מות הוא      שי נמאס כהושב / שאון זעפו נשב  שרירות לב חשב / שכל אח כנקשב  שפך שיח ושב / שוע לך במושב / כי אמר פן ימות גם הוא      לי בכור הנכסף / לשני כתרים אסף    לעת שקד על סף / [ל סף]    להג תשובה יסף / לאשר יצוע חשף / ואם על המשכב הוא      מעד אשור חכליל / מול הומיה כחליל    מ[שבח]רתו נגיד [ופ]ליל / מוכן לנזר וכליל    מומו מזקק בעליל / מאז יהודה יהודה ליל / כי פרוע הוא      הן סח לפסל ומזל / העליו רביב לנאזל  הלם איש וגזל / הדרת פרי וזלזל  העת אט אזל / הוד כסאו לא הוזל / מלך ישראל הוא      בוגד פרח וגם צץ / במאד זר והתלוצץ  בכן נזרו קצץ / ביד רועדים רצץ  בעת נכנע לחצץ / בציץ ממלכתו נוצץ / ויאמר דבר יי הוא      נכרת מאז במזמרת / נוף כניתו צמרת    נתן בשוחה נכמרת / נאם רח משה במשמרת    נפקד לצפירה נגמרת / נועד למשרה נאמרת / את הנשיא נשיא הוא      געולים מאז כשבו / גנן כמו כן עם הושבו  גאל אסירים בבור נושבו / גועים לך כצאן נחשבו  גם בצום לפניך ישבו / [ג שבו] / כי חק לישראל הוא      בטיט יון צנחנו / בכן נאלחנו ונאנחנו  בשוא עמלנו ולא נחנו / באשר לא הונחנו  בריתך אם זנחנו / בין כי עפר אנחנו / כי במה נחשב הוא      ידידים צדקם יזרע / ישרך עליהם ישתרע  יום לבבם יקרע / יקש עוונם יגרע  יה יגל ויפרע / יצר לב האדם רע / כי מתאנה הוא      ראה והבט לחץ / רפא שבר ומחץ  ראש מסבי תחץ / רם עלי כשחץ  רעץ כאבי בנחץ / רחץ לבבי רחץ / וסלחת לעווני כי רב הוא      וכמו הצליל תנין / ונער סלון וצנין  וכן יציל אדם מפנין / וימחה כעב ויענין  ולבות קוויו ירנין / ורחם על אב ונין / כי חנון ורחום הוא      לעם לך יכרע ויקרס / לחצץ שניו יגרס  למים טהורים תפרש / לזרק עליהם ולרס  להודות בחליל וקתרוס / לך כמאז בפתרוס / עזרת אבותינו אתה הוא.          
2020,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	     לשלמי אמוני ישראל.  בשם ציונים נקראים,  האומרים: אחד אל  ואחת ארץ הפלאים –  להם מקטרה  זמרתי ושירתי  מנחת אזכרה  ממקור לבתי.          "
1321,דוד פרישמן,22,1,3,4,1,0,0,דוד פרישמן,"   	 	 	     מן-האדם אנכי נמלט, מן-החיה  הרעה מכל-החיות,  ואליכם אנכי נמלט,  פריצי-החיות בגוב הזה;  פה הנה יונח-לי…  פה, ידעתי, מעון לחיה  ואדם אין בו –  ברוכה לי תהיה החיה ביער!  ובהניק הכפירה גוריה,  עת דמדומי-ערב עוטה כל-הסבך  ונרדם היער, –  והחליקה הכפירה רעמתם  וספרה לגוריה כל-הנוראות והבלהות  אשר יעשה האדם לאדם,  ואשר רק האדם יעשה כמוהן,  ואשר לא תעשה כמוהן כל-חיה –  ושמעו הגורים ופערו את-לועם  ונשמטו שדי הכפירה מבין-שניהם  ונותר החלב על-לשונם –  והאמן לא יאמינו.  כי ילד הייתי עם-אבותי –  אי עתה אבותי? אי אבי? אי אמי?  והמראות, אשר ראיתי  בימים ההם הנוראים,  כעופרת צללו בנשמתי,  והם נצבים לפני,  נצבים תמיד תמיד,  ואני לא קראתים.  הידעתם אי אבי? הידעתם אי אמי?  בראותים בפעם האחרונה,  ראיתי רק קדקד  מעוך וכתות ונקב ומרסק,  ורצוצה הרקה האחת,  ויתדות תקועות בתוך הרקה,  ומדבק הקדקד למפלי בשר  אשר לו יאמר גוף –  זה היה אבי;  ואמי ראיתי:  צרור בשר מובס טובל בדם  על-ירך נופלת ובטן שסועה,  אשר לא-יכר מראהו,  ולא יכר מה-מעלה ולא יכר מה-מטה,  ומשלך בין שברי בית אשר הרוס –  ויאמרו לי: אמך!  ואחי ראיתי, אך הוא לא ראני:  שתי עיניו נקרות!  ואליו הלכתי, אך הוא לא לקראתי:  שתי רגליו כרותות;  ואותו חבקתי, אך הוא לא חבקני:  שתי ידיו קצוצות;  ואליו דברתי, והוא לא ענני:  לשונו כרותה –  אך הוא עודו חי!  ואחות לי היתה – אל-נא לאחותי  אל אותי תשאלו –  כי דבר לא אגיד.  לו כבתה השמש במרום  ומשל החשך לעולם,  ולא ראה איש  בהאדים פני על-חרפת בית-אבי!  ובהניק הכפירה לגוריה  בין-הערבים,  וספרה ליונקים הקטנים  הנוראות והבלהות –  ושמעו ולא יאמינו:  כי לקחו ההרות, זו אוצר הברכה,  החיק אשר ישא החיים החדשים  ורוקם ציץ ענג במסתר ורך,  ומורא הוד עליו כהיכל הקדש  מאז ולכל –  ובמוטות עץ נגפו את-בשרן בני-אדם  ילודי אשה גם-הם,  עד-כי-התבקעו ותצא שליתן;  כי לקחו ילדים, זו תכנית כל-תמה,  שאינם יודעים למה  ובשלמה אינם יודעים  והנעשה אינם יודעים. –  זה פרח התקוה לעתיד לא-נולד  מאז ולכל –  ומעל-פני גגות, וידם לא רגזה,  השליכום וינפצום חיים לארץ;  כי לקחו המתים, זו גם במדבר,  פראים במדבר,  עומדים לפניהם ברעדה  ולפני הוד מוראם,  וינבלום ויתעללו בם ויחללום  עד-בלתי הגיד –  את-זה עשה אדם לאדם כמוהו!  ואני אליכם באתי, פריצי החיות,  פליט מענה ומרדף ונגף  וכל-עוד בי נשמה;  פה אולי יונח לי…  ולו בכף האחת יהיו רחמי אדם  ולו בכף השנית אכזריות חיתו-טרף:  אפלה-נא ביד אכזריותכן, החיות,  וביד רחמי-אדם אל-נא אפלה!  ובהתאכזרכן לי אתן,  וידעתי לכל-המעט:  את-זאת עשתה חיה רעה ביער!          "
1370,יהודה הלוי,26,1,1,1,1,0,1,יהודה הלוי,"   	 	 	     ""מה יפית, יפת העין    ושכורת ולא מיין!  היפה, אנה תזלי    ולאט עלי לבבות משלי!    העל חטאתם תכלי    שחטאו במראה עין?  נא הראי את‑ מראיך!    מה תחשכי את‑ פניך    בל יחזו בך חוזיך?    ממך לא תשבע עין!  הן לבנת ספיר לחיך    ומתארך עדית עדיך,    איך לא יאו להביט יפיך    הגבר שתם העין?""  ""דודי, אשר יעיר להבים,    לכה נתעלסה באהבים    מיין חכים, כי טובים    דודיך מיין!""  שתו, דודים, ושכרו רעים    בבית נדיב מטע שועים    ובשמחת בן שעשועים    השקו הנזירים יין!         "
2037,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	    שלשה יהודים /      יהודים שלשה בטליתים    יתפללו בנפש נאנחה;    תאר צלמם כמתים    ופניהם קדמה מזרחה…        מבט הפנים אימה,    כור יצפה לאורות;    יקוו בנפש עגומה    לארצם ולבקר הדורות…        לבנת הטלית ראו,    משזר בזר התכלת;    דגל יהודה — דעו,    בו תקוה ותוחלת…        סמל זר התכלת    בלי אמר שפתים;    יטיף תקוה ותוחלת    עוד לשכון בירושלים…        ולבנת הטלית אות לקמים    פה עלי אדמות;    ידינו נקיות מדמים    יהותתו עלינו אשמות…        עת מארצם עלו,    בקום עליהם אדם.    מכל — רק הצילו    הדגל זה בידם…        כן לאל יתפללו    מכל צר פדם;    לדברו רק ייחלו    ודגלם זה בידם…        כל עוד יהודים שלשה    יחזיקו בידם דגלנו,    עוד פלשת נכבשה,    נירש את ארצנו…       (תרס""ג)       "
5147,היינריך היינה,144,1,2,3,1,0,0,היינריך היינה,"   	 	 	    1   שני גרנדירים2 צרפתה  עשו משבי רוסיה דרכם,  ויהי כבואם גבול גרמניה,  הורידו בעצב ראשם.  שמועה שם רעה הדביקתם:  אבדה בת-צרפת, בת-הצבי;  שדד והכה צבא החיל,  והקיסר, הקיסר בשבי.  ויבכו אז הגרנדירים,  השנים לשמע המר.  אמר האחד: ""מה נדמיתי!  פצעי הנושן מה יבער!""  ענה השני: ""תם הזמר,  לו מתי אתך גם אני;  אך ילד ואשה לי בבית,  אובדים בלעדי בעני"".  ""מה לי ולאשה ולבניה?  נעלה תאות לבבי;  יחזרו על פתחים אם ירעבו –  הקיסר, הקיסר בשבי.  ""אחי, נא מלא בקשה לי,  עתה, כי באני מותי,  העלה גויתי, שא צרפתה,  בקרקע של צרפת קבור אותי.  ""זה צלב הכבוד תקשרנו  על סרט שני ללבבי,  אזור במתני את הסיף,  ותקע בכפי את רובי.  ""אשכב כך כזקיף על משמרת,  אקשיבה – בקבר – אדם,  עד יום קול תותח אאזינה,  סוסים צוהלים בשעטם.  ""זה הוא על קברי בא בדהר  ברעש חרבות נצחון –  מבור אז אצא, לגוננך  קיסרי, קיסרי, נכון!""         התרגום ניתן במשקל המקביל ביותר למנגינתו המפורסמת של שומאן. זמן ידוע היתה מנגינה זו אסורה בגרמניה בשל נעימת המרסיליזה שנשתלבה בה.  ↩    גרנדירים – (מלשון צרפת grénade) זורקי רמונים, כי בתחלה היו פלוגות חילים זורקים רמוני–יד. אחרי כן קראו כך לחלקי צבא נבחר בחילות המדינות הגדולות. הגר‘ הרוסים נשאו פחי נחושת על כובעיהם כובעי הגר’ הצרפתים היו כובעי עורות וכו'.  ↩           "
5797,יצחק קצנלסון,277,1,3,4,1,0,0,יצחק קצנלסון,"   	 	 	     רדה־נא אלינו, הילד הנעים,  גסים אנחנו ואולם לא רעים.    ריחינו לא טוב, בזאת אנו מודים.  שמנו ביותר – גם זאת אנו יודעים.    אך אתה – הו אל מאתנו תתרחק!  ואם אותי לא תסבל – עם קטני נא שחק.    זה בני – את רצונך בודאי שיפיק –  חבר כמוהו לא תמצא, בלי ספק.     אב ובנו.jpg        "
1954,אפרים לוצטו,27,1,2,2,1,0,0,אפרים לוצטו,"   	 	 	    שכור נושא את כפיו, במנחה ההולכת לפני הגביר כמר מנשה חפץ, כי בלילה ההוא על שם הפור, אחרי אכלו בצלו ואחרי שתה, וישכר ויתגל וינס ויצא החוצה ערום ויחף / אפרים לוצאטו     אמש כמו עלה בידי חוח,    ראשי סביבותי הלא מקפת;    וכשעטת הסוס בצאת מרפת,    כן חבלה רוחי באין מנוח.    קמתי כאיש שכור אזי כקדוח,    ערם בתוך העיר בלי מצנפת;    עד אץ המון העם כשם ויפת,    עת מהרו כסו אביהם נח.    אך כאשר שבת חרון היין,    מודה, וגם עוזב, אשר הסכלתי,    שמתי משוגתי למראה עין.    לכן עשה שירה אני הואלתי;    אף כי נמבזה היא, ובה אין חפץ,    מנחה שלוחה לך, מנשה חפץ.        "
5910,יהודה קרני,332,1,3,4,1,0,1,יהודה קרני,"   	 	 	     האח, סבלים,  האח, ספנים,  מותחי חבלים  עד שיא התרנים.  כמו בנבלים  מיתרי הרננים,  ענו עם גלים  פנים אל פנים:      הללו־יה, הללו־ים,      הללו־ים. הללו־יה.    העירו שחרים  בים אין־סופים  על חוד ההרים  הרי הקצפים;  מוצפי זהרים  עם שמש עפים.  שאו כנשרים  רשמי השרפים      הללו־יה, הללו־ים,      הללו־ים, הללו־יה.    אם סהר יכסיף  רכסי הגלים,  ענן אם יעיב  ציי חשמלים –  מצפן לא יכזיב,  כוכב לא יעלים  מכם הנתיב  אל כל הנמלים.      הללו־יה, הללו־ים,      הללו־ים, הללו־יה.        "
1021,שאול טשרניחובסקי,16,1,3,4,1,0,1,שאול טשרניחובסקי,"   	 	 	    אמנון ותמר (משירי הפרחים) /   1     על סלגיר היאור השקוף    צהלת סוסים, נחרות-אימה.    בבחטשיסרי קול שופר,    פרקופ העיר מאד הומה.    עבי-אבק עד שמים    נצבו כסו הערבה –    מבודז’ק עד ים הנגב    העננה הנצבה:    הטטרים המה שבים    אחרי פשטם על אוקרינה.    רוח ים תנפנף דגלים,    רעמות סוסים אט תנענה.        וישובו הטטרים,    וישובו מן השדה,    ויביאו מן הבזה    עדרי בקר ועבדה,    אדרות שער, אדרות קטיפה,    שקלי פולין וקשורים,    ובשלל הערים אתם    בנות אוקרינה באסורים,    ריבות יפות חומות עין.    ובשביה שבי-פולנאה,    עלם עברי ואחותו,    נערה קטנה ומאד נאה,    ויביאו את הנער    עירה כאפה2 בהדר-גאונה,    ולבחטשיסרי – הנערה,    ותלקח ההרמונה.        קיץ יאת, קיץ יחלף,    אחריו יבא תר-החרף;    ועשרת מונים ככה    קיץ שב ויפן ערף.    ובהיות בקרים האביב    בהדר-פרחים ושלל-דשאים,    שבו חיו הערבות    בקסמיהן הנפלאים.    התפוח מלבין פרחיו,    הדבדבנים עודם בסר, –    וימלאו ימי הנערה    שנת החמש והעשר.    רבות נשים זקופות-גזרה    באות הן יום יום העינה,    אך מכלן נאוה תמר    היהודיה מאוקרינה.    קלו פעמי אילה    שלוחת-רגל בערבה,    ומול יפעת פעמי תמר    זאת יפעתן מה נחשבה!    צריחי מסגד קלים, זקופים    בבחטשיסרי הבירה –    וכצריח נהדר תרום    זאת השפחה, זאת הצעירה.    נבל ציץ ותגמל גפן,    מאדימים אשכלותיה,    ויכונו שדי הנערה,    ועגלות שתי כתפיה.        חרש חולף גז ליל-נגב,    מלא קסם, מלא-ניחוח,    ומעטהו, מעטה-אורות,    על היקום הנם ישוח.    ובמלא היקום אך שנים    כל הלילה המה ערים:    המזרקה תטיף דמע,    טפה, טפה, נטפי-אורים.    והזמיר יתיפח    בעצי-לוז ובצל-הגנים…    סהר ידם בגבהי-שחקים    השוממים, השאננים.    ושלישיה תמר ערה,    בוכה טרם תנום שנתה    מעמל היום לנוח,    ערשה תמסה בדמעתה.        לילה לילה כל מרי שיחה,    תשפך לפני שוכן-רמים,    ומספרת החרפות    והמהלמות, מנת-יום תמים.    לילה לילה תריד, תהים,    מתפללת, מתחננת,    יען גלתה גברתה אזנה:    זקן עשיר לסוכנת    יחפץ לקנות את הנערה…    על כן גדל בכיה, אבלה,    ומקללת היא את יומה,    מרי גורלה ומנת חבלה.    ומקללת נעוריה,    ויפיה שמור לה לרעה,    ומקללת יום הולדתה,    את היום ואת השעה.    ובדמעות על עיניה    תישן, תנום, ובשנתה    בית אביה, פני הורתה    ואת אחיה שוב ראתה:    נער נחמד ולאחותו    מביא רקיקי דבש רקוחים,    ובחגים גלות יתיך,    יעטר דגלים בתפוחים.    ומה עלז שאון התפים,    במו הלם את ראש המן!    ובדמי השנת מרפרף    צחוק על שפתה, גמול לאמן.        ויבאו זקנים שנים.    מכנף-פולין המה באו,    ויביאו שלום אחיהם,    גם רב כסף הם נשאו    לפדות את אחיהם נענים,    לקרא דרור לאסירי-עולם.    ומקצה-קרים ועד קצהו    עברו, ומקום נשמע קולם    דמעות גיל ושמחה נגרו,    קרא דרור לעבדים שוסם,    ויקומו מקבריהם    משוש-החיים וחלומותם.    ובבחטשיסרי הבירה    פדו את העלמה תמר,    ובארץ – תר-הזמיר,    קר-החרף זה אך גמר,    וירנו הצפרים    בגני גיא סודק בכרמים,    וירנו רחשי תמר    רנת גיל לשוכן-רמים.        ומכאפה הרוכלת    יד הזקנים פדתה נער    בעלומיו: זקוף, חסון,    רחב כתפים, למוד צער.    ולנער עיני רשף,    עיני רשף, עיני-נשר;    ותבענה העינים    שיח-רז שאין לו פשר.    ותדברנה העינים    מבלי אמר ללבב גבר:    לב גבורים לב הנער,    טרם יחת מפני שבר.    ותדברנה העינים    מבלי אמר ללבב אשה    שיח פלי, מצוקות עדנה,    אשר נעלם לא הרגישה.    ראה אמנון את הנערה    להטו לחייו חורו;    וינוע לב העלמה,    גלי-חם כל גוה עברו;    יען שניהם מלאים חיים    בעלומיהם עוד נצבים.    ובראות הזקנים אותם,    לא הפרידו בין נאהבים.    ותהי תמר היפה-פיה    לאשה לאמנון. ולא אבו    לשוב לפולין הנכריה.    אך הזקנים המה שבו.        כל היום על עבודתו    ישקד אמנון ובנשף    יעזב מלאכתו; על-יד תמר    ישב, יחלם, יקשיב קשב    לדברי אשתו הנחמדה.    יזכרו מצוקותיהם,    מר עבדותם, כל סבלותם,    ענים, לחצם בית שוביהם;    ואת הדמעות, אשר שפכו    בדמי לילה על ערשותם,    כנואשים, באין זיק-תקוה    במחשכים להאיר אותם;    ואת הזקנים, אשר באו    ויצילום לחיותם;    ואת ילדותם, טרם ילכו    לפני שובים, את היותם    בית אביהם… ותשמיע    תמר: – ""אזכר הארנים,    יער מצל – – אך שכחתי    שם העיר, כי עשר שנים    עברו כבר מיום שבוני.    ויבאו הטטרים,    ויציתו ויבזו    את הרחובות – את הצרים    ואת אבותי שחטו יחד    (ואבי רב), ואני בגולה""…    – “ואביך מה שמו כי אדע?”    – ""אבי – ברוך, ואמי – בילה,    ועוד לי אח…"" – “גם אח?!” – ""כן, אח לי    אמנון שמו; מיום נפרדנו    לא ראיתיו""… – ""הוי, אחותי,    ארור יהיה יום נולדנו!    ארור יום הלכנו שבי!    יום לך אשתי את קראתי!    לפצעי ולפיד אבדת לי    ואמצאך לחבורתי!    קומי, אשתי ואחותי!    יה יסרנו, כי מאד קשים    חטאינו ופשעינו    לפני אלהים ואנשים.    קומי ונצאה-נא השדה,    ונסתר בערבה:    אולי תחוס חית-שדה    ותטרפנו, כי רעבה"".        ויקומו וילכו    ויתהלכו בכל הארץ,    ולא נגעו בם לרעה    חית-שדה, עוף ושרץ.    ותהיינה הערבות    לארבע רוחות-השמים    ים-ירקרק חרוץ מבהיק,    ים בלי גבול ובלי אפסים.    ומים ועד ים יש נשאה    רוח עזה בערבה,    ומטלטלת גלי צמחים    ואת הקמה הנצבה.    ואל אשר מועדות יהיו    פני-הגלים בערבות,    שמה ילכו אמנון ותמר,    בלי שאול, בלי מחשבות.        ויתהלכו בערבה,    בגאיות ובנחלים,    ויתהלכו ויבכיו    ודמעותיהם – רסיסי-טללים.    ואלהים את ענים ראה    במדברות הנשמים,    וינחם על הרעה    ויעשמו פרחים תמים,    בקנה אחד שניהם עולים    ולגוניהם יפרדו:    ציץ-התכלת וציץ-הזהב –    ולעולמים יועדו.    ויהי אמנון – פרח-שדה    תכלת כהה עין עלהו,    ואחותו תמר היתה    עין צהבה על חזהו.    בין זרועותיו ביד חזקה    ישא, יחבק את אחותו;    באהבה רבה, בגעגועים    תשח ראשה אל לבתו.        ומבני-הארץ – המה    את הנעשה ידעו,    ולפרח “אמנון ותמר”    שם לעולמי-עד קראו.       הידלברג       Viola tricolor, Иван–да–Марья, Stiefmütterchen.  ↩    שם העיר תיאודוסיה לפנים  ↩           "
5754,רבינדראנאת טאגור,262,1,3,4,1,0,0,רבינדראנאת טאגור,"   	 	 	         אמי, תניני ואחדל עתה מחקות למדי. הלא ישבתי על־ספרי כל־הבקר.  ראי הנה תאמרי כי־רק השעה השתים־עשרה עתה. אבל נחשוב־נא כי־כן הוא, כי לא עברנו עוד ממועד זה והלאה, ואולם הנבצר ממך עד־נצח לדמות בנפשך כי מועד אחר הצהרים הנה בא בא, אף־כי עתה רק השעה השתים־עשרה?  ואני הנה לא נבצר ממני להשיא אותי על־נקלה כי־עתה־זה הגיע השמש עד לשפת שדה הארז הלז וכי אשת הדיג הזקן מלקטת עתה טרפי ירק על־שפת היאור אשר מנגד להיות לה לארחה בלילה.  לא נבצר ממני לעצום את־עיני ולחשוב בלבי כי־הנה־זה קדרו הצללים עתה ועלו מתחת עץ המדר ומי היאור כסו עתה בנגהות שחורים.  אם לא נבצר מן־השעה השתים־עשרה לבוא אלינו בלילה, מדוע־זה יבצר מן־הלילה לבוא אלינו בשעה השתים־עשרה?              "
763,משה אבן עזרא,11,1,1,1,1,0,0,משה אבן עזרא,   	 	[ משקה החיש מזרקֿ-כסף] 	     משקה החיש מזרקֿ-כסף / מלא ממי זהב שחוט  חלש יגבר בו רק גבור / ישוב מאין שלח שחוט.          
5655,יעקב שטיינברג,261,1,3,4,1,0,1,יעקב שטיינברג,"   	 	 	     דומם ירבצו העבים,    בטח ירבצו כלמו.    לו התעורר רוח סוער    ונשא אל קצות ים אותמו!    או לו תקף אותם חפץ    לחולל על ראשינו סערה, –    אז מצינו – ועליזים –    כוס חמתם הנאדרה.    אך העבים רק מחרישים,    כאלו קפאו על ראשינו;    ובאין-רוח – קפאו דומם    מפרשי אניתנו.   1903       "
3532,אברהם אבן עזרא,46,1,1,1,1,0,0,אברהם אבן עזרא,"   	 	 	    על-מות לבן   אבי הבן קרב לספד,  כי אל ממך רחק    את-בנך את-יחידך  אשר אהבת, את יצחק!  אני הגבר ראה    שבר, ומשושו גלה,    הה, פקדתי פרי בטני ועל-לבי לא עלה,    כי-חשבתי לעת זקנה היותו לרוח והצלה!    אך לריק יגעתי    וילדתי לבהלה,    כי-איך ישמח לבי –   ויגוע וימת יצחק!  בכה אבכה בכל-רגע  ואשא נהי נהיה,    בזכרי זה שלש שנים מותו בארץ נכריה –    וצאתו ממקום למקום,   ונפשי עליו המיה,    עד-שהבאתיו אל-ביתי לילה ויומם בוכיה;    כמה תלאות מצאוני – ואלה תולדות יצחק!  רעי, הרפה ממני,   אם-תנחמני – תניעני,    מחמל נפשי אל-תזכר ושמו אל-תשמיעני,    גחלתי אשר נשארה-לי כבה זמן – ואם ירועני!    שממות עולם השמני ויקח מחמד עיני,    כלה שארי ולבבי –   כאשר כלה יצחק!  מעון, אשר הכל בידו, וחפצו עשה בכל-יצוריו,    דבר עלי-לב אב נכאב, ירא שמך מנעריו,    רוח תנחומים עורר  עליו, ויעבר בין בתריו,    הורה חמודו יראתך, ללכת בדרך הוריו,    עודנו נער אתה    הכחת לעבדך ליצחק!         "
6235,יהודה קרני,332,1,3,4,1,0,1,יהודה קרני,"   	 	 	    1   ושבח תמיד את המת  יותר מאשר את החי;  ועכשיו ישבח קרבן־עט  בפי אחיותי ואחי…    בחייו לא הרבו בשבחו,  אנחתו צללה בלי הדים;  ועכשיו ש“טבח טבחו” –  קושרים לו כתרי מספדים.    בחייו התהלך כבודד,  במותו – מה רבים מספידיו!  בקברו עם עצמו מסתודד:  ""האמת, שכל עין תדאב?    ""בחיי לא שבחתם אותי  ""ולמה תבכו על גדיש?  ""ספרי – הם יבכו על מותי,  “ספרי – הם יאמרו ה’קדיש'…”     הארץ, 8.7.32       על הסופר ש. בן–ציון  ↩           "
6233,יהודה קרני,332,1,3,4,1,0,1,יהודה קרני,"   	 	 	     אספתי את פזורי מעם ועם,  כי רב חובל אני, מפליג על צי יגון;  מים סוער אותתי אל חופים:  עזרוני נא מעט חתור ועד עגון.    בעצם יום אני רוצה לגעות בבכי,  לגל האבן הכבדה מעל נבכי,  זה נבך הדמעות הגועשות,  נקוו ללב מכל ימים ויבשות.  אבכה מול כל תפוח ואשכול  וכבד דמעתי עם כבדכם אשקל,  מה יכבד ממה;  הפרי או הדמעה.  וקום תקומי, ארץ, עם בכיי  ובדמעותי תחיי, תחיי, תחיי.     (נוסח נוסף של השיר ‘אספתי סחר יגון’, הכולל גם את השיר ‘קום תקומי’)       "
6906,פניה ברגשטיין,426,0,4,4,1,0,0,פניה ברגשטיין,"   	 	 	         כבר גמרו להתרחץ  גם הפרח, גם העץ.  גם השמש מתנוצצת  נקיה ומרחצת.            "
3043,שלמה אבן גבירול,40,1,1,1,1,0,0,שלמה אבן גבירול,"   	 	 	    ולו עוד על רבנו שמואל הנגיד זכר צדיק לברכה       תבונתך, אמת, מים רחבה, / ותורתך לכל נפש משיבה    ומראתך כמראות מלאכי אל, / וצורתך, אמת, מהם גנובה    ומלתך בדברך נגידים, / כאלו מעשרה היא חצובה    ואתמה כי בראך אל בדור זה / ולא עושים מתיו כל יום תשובה    ילדוך אבותיך ל[ ]ך, / ואת להם כמו אלפי רבבה    ובנית בחכמתך יסודות / ומלאת פני תבל תנובה    ואמנם, לו ידעוך בני רב, / קראוך שמואל ראש ישיבה.    ידיד נפשי, ידידותך, וחי אל, / אלי לבי כמו נפשי קרובה    ומי יתן ושיחותי ערבות, / וארוה צוף שפתך הערבה    ואשמח בך בגלותי, כשמחת / שארית עם לבנין השאובה.        "
6475,שלמה מנדלקרן,382,1,3,4,1,0,0,שלמה מנדלקרן,"   	 	 	     על־מאמר חכמי קדם יון ומצרים    כי יחיו יחושו כל־כוכבי השמים    למה זה תתפלאו, כלכם תלינו    שאו נא מרום עיניכם אל הירח:    הן מדעתו כי מאור שמש הוא זרח    הביטו נא איך מבשת פניו הלבינו…        "
5417,דוד פוגל,206,1,3,4,1,0,0,דוד פוגל,"   	 	 	     סביבי עוד צוהל נצחון עלומים  צליליו הורדים  חלים תוך דממת חדרי  הקודרה.      בפנה שחורה  ארבץ עם כלבי הבודד,  הטוב.      שלוים נרבצה  וחולמים.      על ערפלים חורים,  פושרים,  צפים תוך בקר סתו.      על מהלך יחידי  במשעול הגבעה.      על קיטור המסע  האפור, העב.      שלוים נרבצה  וחולמים.     וינה, 1919–1918       "
4659,טוביה בן משה כץ,64,1,2,2,1,0,1,טוביה בן משה כץ,"   	 	 	     מה נמלצו לחכי אמריו  כדבש נפת צוף וכל טעם  אך בזאת אשיב תגמוליו  כי שפתי יודו לי הפעם  אשמע לקולו בלב שמח  בנתיב חכמה אספח  אחבקה בצלה אתלונן  אתי תלין, בה אתבונן  לא כסוררים, אנשי בליעל  אשר אך בגאון ירומו  לקול מיסרם אזנם יאטימו  יבגדו במו במרד ובמעל  לא כמקרקרי חומה וקיר  ישאו קולם בזמר ושיר  עדי הספים ינועו  יצפצפו ויספקו כפים  ישאגו ישרקו שפתים  ובלבם מוסר יפרעו.         "
4999,חנה סנש,105,0,4,4,1,0,0,חנה סנש,"   	 	 	    אשרי הגפרור /      אשרי הגפרור שנשרף והצית להבות.    אשרי הלהבה שבערה בסתרי לבבות.    אשרי הלבבות שידעו לחדל בכבוד…    אשרי הגפרור שנשרף והצית להבות.       סרדיצה, 2.5.1944       "
5481,דוד פוגל,206,1,3,4,1,0,0,דוד פוגל,"   	 	 	       נחלים שקטים וצלולים    אנו בתבל.    בנו ישתקף כל דבר    בקרבו אלינו.      אולם בהרעיד הרוח עורנו    ונשבר כל דבר לרסיסים    ורעד עמנו.     וינה, 15.2.1921  *       "
3815,אברהם אבן עזרא,46,1,1,1,1,0,0,אברהם אבן עזרא,"   	 	 	    (נשמת)       נשמת / אלה באפו כמעין גנים,    אמתו תע[מיד]ני, אהבתו שמה בקרבי – רעננים,    אני לדודי ודודי לי הרעה בשושנים.    נשמת – / ברה, בהתיצבה ב[ק]רב הקרב,    בחקו אשתעשע, בחג המצות אעלז הרב –    בראשן בארבעה עשר יום לחדש בערב.    נשמת– / רוחך הביאתני בברית חשקך,    רמה בך ידי, רויתני בטל אורות חקיך –    ראש דברך אמת ולעולם כל משפט צדקך.    נשמת – / הצור עלי אמוני חק חג,    הוא הבטיח אמון, בשביו כשכור חג:    השיר יהיה לכם כליל התקדש חג.    נשמת – / מלך חי עבד בו ירץ,    מתקו לו מעשיו, ומעדנים ישבע תמיד באין קרץ –    מטל השמים ומשמני הארץ.        "
92,יהודה ליב גורדון,2,1,3,3,1,0,0,יהודה ליב גורדון,"   	 	 	    (בעל אחותי לפנים, ביום היפרדו מעלי)       מי יתנך כאח לי – אח מרחם  לשבת גם יחד בית אם אוהבת,  במקום יתן לנו מים ולחם  ובגד ללבוש ומעון לשבת!  כל נטל ועל נפרק מעל שכם.  “גש-הלאה!” נקרא לעמל עצבת  וכעל עב קל נרכב על כנפי רוח  ובגיא החזיון נצא לשוח.  שם עמל אנוש לא יעל יגיע,  תבל עם תבליתה יחד נאספו,  ואל כלו טוב בהדרו יופיע,  ומזמות כל לב כתנות אור עטפו;  שם לתהום העתידות נרד נציע,  נסק לשמי קדם שכבר חלפו,  וכחיי עדן ובשלוה ונחת  נחיה גם נחנו בארץ מתחת.  אך יד העמל לו אדם יולד  היא בך אחזה ומני תגלך,  כי תצא כיום עד מרחקי חלד  לנוע ללחם תשא רגליך –  (הוי אדם מתהולל, הוי שב וילד,  העוד תתהלל כי טוב גורלך,  אם אך בעבור הביא אל נפשך טרף  כל מחמד עיניך תטש ותרף?!)  שם יחנך האל וגדלתך תרב  – כי ישר וטהר-לב אל לא זונח –  ובטוב לך הן ימח זכרי מקרב  לבך, כעב מפני שמש זורח;  כי תקנה לך רעים וידידים תרב  תאהב, תאהב, ואני אשכח:  אז שירי זה יקרא: ""התבגד בגד  “ויהודה רעך עוד חי שם מנגד?”  או אולי מחלתי תגדל תפרץ-פרץ,  היא היונקת דם לבי גם עתה,  ובטרם אשוב לראותך בארץ  תחצב לי משכן בקבר שם מטה –  אז יעיד לך כי עד יום בוא הקרץ  בעל חלומותי היית אתה.  ובעת תבא אלי שם השמים  אצא לקראתך ובחבק ידים.         "
3392,מרדכי צבי מאנה,45,1,3,3,1,0,0,מרדכי צבי מאנה,"   	 	 	    1.   על הרי ווילנא יצאתי לשוח,  ועלות העפלתי עד גבעות תלפיות;  פה שקט, פה רוח נעים יפוח  ויצועי דשא פה תחתי ביריעות.  2.    מים רוח צח שאפתי כל מגד,  כנשרים למרום נשאו רעיוני,  מחזות הטבע לי צחקו מנגד,  גם ווילנא בעמק פה נגד עיני.  3.    הלאה מתבל, הרחק מתלאה,  על ראש הרי חמד בדד אשכנה;  החליפי פה כח, נפשי נהלאה!  וגשו, שושני, שעשועי אתנה!  4.    אך פתאם זכרונות יחדו נועדו,  מתהום עבר עלו ויחרידוני;  פה פה על ההרים אוהבי צעדו,  מנעימות שמים פה הטעימוני.  5.    כל בד, כל ענף זכרונות יביעו,  כל צמח, כל נטע רגשות יעירו;  כל צפור, כל כנף לבי יניעו,  הן אכיר שירתם שפה ישירו.  6.    הן אכיר שירתם, שירה רוממה,  עת גם אזני אוהבי קולה האזינו;  עת יחדו שתינו כוס אהבה נעמה  להקות צפרים לבנו הרנינו.  7.    פה יפיץ פלגי זיו נחל נובע,  רגלי ההר ישק ארחות דרכהו;  למה הנך בודד? הנני שומע,  קול תוגה עולה מזרמת מימיהו.  8.    פה אלוני זקן ראשם ירימו,  אן תתע, גלמוד? בעצב ישאלו;  פה רב שושנים כתולע יאדימו.  בצחוק שפתותיהם לא עוד יצהלו!  9.    ותצת נפשי שלהבת נצחת,  לשחקים הרקיעה הלאה פרחת;  הוי, הן בלבבי אש אהבה קודחת!  הן נפשי גועשת מגו נדעכה.  10.    אל ווארשא, בערלין גם ווין המעטירה,  אל כל קצוי ארץ אוהבי נפזרו;  ואני פה אתעלס? ואני אשירה?  האם שעשועים לי פה עוד נשארו?  11.    חושי נפשי, למעונך בשאון קרת,  וקחי קסת סופרים, עט גם גליון!  שפכי רגשותיך, נפש נעכרת,  אל אוהביך שלחי מיטב הגיון.  12.    קולך יאזינו גם לענות יחישו,  אז תשמעי קולם, קול לך מה נעים!  וברית אהבתכם אז לא עוד יחלישו  כל קצוי ארץ גם אפסי שמים!       בסוף ימי הקיץ, תר""ם, ווילנא.       "
1137,שאול טשרניחובסקי,16,1,3,4,1,0,1,שאול טשרניחובסקי,"   	 	 	    על מלא רחב ים תכלת /    על מלא רחב ים תכלת,    על מלא רחב אין-הסוף    גלים באים, גלים נעים,    לא יספרו מני רב.  יומם שמש כי ישקם    –ונשיקותיו להבות-אל,    תחת כנפי רזי-עולם    כי יסתירם דמי-הליל, –  במלא רחב האפיקים    תחלף קרת רגב-שש,    וברסיסי שלג קצפם    אף כל מענה רך אין יש.  באפס אהבה צור יחבקו,    גם ילקו אדן הר,    ובהפרדם, תוגת לבב    וכליון נפש למו זר…    אודיסה 1897       "
6808,חיים דוד נוסבוים,402,1,3,4,1,0,0,חיים דוד נוסבוים,"   	 	 	     ע""פ    (Oliver Wendell Holmes)    בואי הביתה, נכריה, השמיעיני    מי את, בדפקך החרד החרדתיני!    כנראה, הנך אשה קשת רוח,    ועיפה, שבי עדי רוחך ינוח!    פניך הצנומים יעידו כי את    רעבה, הוחילי כמעט-קט    ואכין לך ארוחה,    ולינת לילה למנוחה!    ואיפה אשכיבך? אינני יודעת;    יש לי חדר, ובו מטה מוצעת    מרבדים לבנים, חדר בתי    הוא והיא אהה! איננה אתי!    היא עזבה זה כבר בית האבות!    ואת אמללה בבלויי סחבות,    נוטפות מי-מדמנה, מעוטפה,    ובעב-טיט כלך מטונפה!…    אבל, מדוע כה תרעדי?    רחמתי, הא לך ידי!    עצמותיך תרעדנה אחת,    אחת, כמו מכות בקדחת,    קרבי-נא אל תנור-הפחם,    הוא יגרש הקור, ולך יחם!    ""על הנר הדולק בחלון תביטי!    נר תמיד הוא לזכרון בתי!    לילה ולילה אדליקנו,    למען בשובה תראנו!    עברו זה עשרת שנים    למיום הסבה לי בשת פנים,    בתי, שעזבתני ותלך להסתפח    אל עם אחר, ואני אתיפח    על יסורי הנוראים!    נמצאים אנשים רעים    אשר מספרים לי אודותה    דברים מגונים, ואוהב אותה    אנכי דוקא, גם כי שכחתני,    ומידה לי הצרה באתני:    זקנתי טרם מועד, אלך קדורנית,    שערי הפך לבן, ואני חולנית;    השכנות תדברנה עליה סרה,    ואני נפשי עלי מרה,    אותה לא אוכל לשכוח,    לעונה אסלח סלח,    אמחה פשעה, אתנהלה לאטי,    אם אך תשוב אלי בתי!""    ""לנגד עיני תמיד תמונתה!    על כל בנות עלתה ביפעתה!    שכן צחוק נעים על פניה,    וזהב השמש במקלעותיה!    לבי יתר ממקומו, יפחד פחדים,    לא ירגיע אף רגעים אחדים,    כמדומה לי שאשמע צעדיה,    ואני אל הדלת לקדם פניה,    אך לשוא! רק יללת הרוח    אשמע, ונפשי עלי תשוח!""    ""אך מה לך כי תבכי, יקירתי?    הנגע יגוני בלבבך? לבתי!    מדוע ידיך כה קרות,    ולחייך כשלג חורורות?    אחזה בך אביטה במקלעות    עליך, והן לי נודעות!…..    ועיניך!……    אלי! האור עיני אתי?    הלא את לאה בתי!    לאה הסוררה, הנגדעה,    הנאבדה והנמצאה!…..    בתי! כבי נר החלון, אנא!    בעוד לילה, הלילה פנה!    בשובך חמותי, סר הקור,    במחשכי לבבי עלה אור!""…        "
5189,צבי שץ,190,1,3,4,1,0,1,צבי שץ,"   	 	 	     אם לבי טהור בי ונפשי נכנעת  לגלי ימי, בהם אשחה,  קל לי, קל בלי דעת – ובלי דעת  הנני בוכה.  ובפרשי זרועי על פני הזרם  אל הבא בלא-אמר אתרפק –  עד אטש זבול-ארץ ובטרם  אסתלק.  ואם פעם מחלון פתוח  יחרדו לרחוב צלילי כנור,  ואדם תחתי בכה, ונוח,  ונצר…     כאשה אוהבת ונכנעת,  כן נפשי כורעת בלי משים,  כן תאהב ותכנע בלי דעת  לחיים.  אין חכות ואין בקש בחלד!  יש לשוט, לשקע ולבכות;  ודמעה זו אט בלחי נוזלת –  אל מחות!      יפו       "
6099,יהודה קרני,332,1,3,4,1,0,1,יהודה קרני,"   	 	 	     פה ושם עד אפס מקום  יום ולילה סב סבבוני;  יום ולילה קהל זכרונות.  רוחות עבר פעמוני.    קהל זכרונות, רוחות טובות,  שכנו כבר בתהום הנשיה  קמות, עולות ומתאחזות  מי בשש ומי ביריעה.    אחת עולה, שניה באה.  כלן קובלות מר והומות:  למה, למה עזבתנו. –  עת האסף קציר החלמות.    רבים מנו ימים, שנים  את יתמותם נשאו דמם;  אין ממנו מקדים זמנו,  אין ממנו באים פגומים.    דע, כי לא נתת אדון  על החלמות, יצירי אלים;  אדון אתה רק על צבעים,  לשקל מלים, לבחר כלים    לאמר: אלה – נפשם קולות,  אלה יחיו חיי אמר:  ולאלה אין תקנה  אלא צבע, אלא חמר.    אשמע עתה את הדברים,  והדברים לא מעתה;  אכן אין לי עוד כל צדקה  להתנצל, להתחטא.    רב הדם אשר שפכתי.  דם נעורי, דם יצורי,  שטפחתים והחרבתים  לשמחתי וליסורי.    קירות חדרי, נוצות כרי,  עמדו, ספרו מעשי רצח;  ואתם, פני העגומים,  צחוק השפה, קמטי מצח.    קומו כלכם וענו בי,  וקרא כל יודע סתום;  מה מקוי שפה סגורה,  מה מלב האיש החתום.    החלומות עתה קמו.  כל יצורי נתנו קולם;  עתה יחיו, עתה יעלו,  עתה אבנה שמם בעולם.     ארץ, תרע""ט       "
5689,יעקב שטיינברג,261,1,3,4,1,0,1,יעקב שטיינברג,"   	 	 	     תקות עם לא אש צורבת.    נדבת עם – לא מחר גמולה;    גורל עם לא ירבה שבת    על פרשת דרכים סלולה.    צדקת עם לכל איד מביאה    קרבן רב ומעט עלילה;    שבילי נוד ורפאות כניעה    דור לדור מחדש גלה.    דור ודור – רק שמות זכרון    להמון טבעות השלשלת;    דור על דגלו יבך או ירן –    והאמה היא נדגלת.    כגאותה עם לא ידע,    כשפלותה גוי לא זכר:    עתותיה כאגדה    בה נשלבים תמול ומחר.    זקנך הבין, יבין בנך    דבר העתים הנשלבות;    עתה בא הסוד להבינך    הרחק מעט מפי חרבות.    אנו יודעים זה הדבר.    על לשוננו זה המשל; –    מול האויב אשר גבר    מול כחנו אשר כשל.        "
3438,אברהם אבן עזרא,46,1,1,1,1,0,0,אברהם אבן עזרא,"   	 	 	    [מהאדם] / ר' אברהם אבן-עזרא        מהאדם– / נפלו ולא קמו,    כי נעלה חביון / עזו, ונכלמו,    לא מצאו חזיון / חוזים, ונאלמו.    נכרים בהר ציון / קראו ולא דמו.    חץ מרקו / בי זרקו, / כף ספקו, / שן חרקו / גם שרקו    וישחקו / עת שחקו / עם נמקו, / יצטדקו, / כי חקקו דת שוא; ומוריה    יתהללו, / יתהוללו / עת ישאלו: / איך נגעלו / עם נבדלו?    אם נואלו – / לא נצלו, / רק מעלו / כי חללו / דת קבלו, חלפו אמריה.        רזון בתוך רוזני / שלח אילותי.    רואי ראו פני / בשו בדלותי,    ויענו מוני: / אין קץ לגלותי –    עד צללו אזני / עת גדפו אותי:    אבד שמו! / דוד קדמו – / הוא עצמו! / מי נחמו? / כל לוחמו    לא רחמו. / סף נעמו, / לע נאמו, / סר טעמו, /ויהי כמו / לדה בציריה!    גאון עדה, / חזק ידי / עם עובדי / שמך עדי, / יחדו בדי    הוד, / גם שדי / חמד פדה – / ובמורדי / אורך רדה! / נפשם צדה,    עתקו דבריה.        מלאך כבודך / נשבע בחי עולם,    גם איש חמודיך / הגיד חלום חלם,    גם כן עבדיך / התנבאו כלם,    עמדו בסודך, / קץ מועדי נשלם.    'יד גברה / על צוררה / לא קצרה, / היא נערה / בים סוררה.    בו גערה – / עד עברה / בת שפרה, / אז שוררה; /כן אחגרה חרב לעזרה!    אתעוררה, / אתגברה / על שוררה / משתוררה, / פה פערה    על סערה, /ואחברה / שה פזרה / לי שברה, / לה אזכרה / חסד נעוריה!'        "
1134,שאול טשרניחובסקי,16,1,3,4,1,0,1,שאול טשרניחובסקי,"   	 	 	    משירי חאפז /   1  I  גזלה 2   לבי אם תקח תורקית-שירז3 זאת,    בעד שומה אחת שחורה    שעל לחיה, אני אתן לה    את סמרקנד ואת בוכרה.    שר המשקים, הרק היתר!    וכלום נמצא בתחום גן-עדן        גן הדומה למוסלה4 או    שפת רוקנבד המאשרה?    הוי, השרות קלות-הרגל,    מהן בלבול בלב חכמי-ארץ,    הן סבלנות הלב תבזזנה,        כבזז תורקים5 את הכרה.    יפעת אהובתי לה צרך    אין במתנות שוא לה אגישה:    בלי תמרוקים, שרק וכחל    היא היפה בבנות דורה.    זמר רקדניות ויין,    ואל תפתר חידות החלד:    איש לא התיר ולא יתירה    הקשר הקים ונורא.    און חמודות יוסף ראיתי,    ואבין – הגזרה מכרעת,    כי לא יכלה עמוד זוליכה    בתמתה ובטהרה.    את בי גוערת; אך ששון לי    (סלחה לי אל) אותה שפת קצף,    יאה לאדם שפתותיך    גם הנאצה זו המרה.    ובכן הט אזנך לי, רע;    לנפש צעירה, לעלם,    עצה, זקן חכם יביע,    מכל יקר הן יקרה.    חרז, חאפז, כפניני פלא    טורי נגון של הגזלה,    וכענק של כוכבי-בקר    שמך יהל לתפארה.       II  גזלה       יוסף האבוד שוב יגיע    אל כנען, רק אל תצטער!    בית האבלים יקשטוהו    ורדי-נוי, אך אל תצטער!    לבי הנוגה, אל תבכיה,    מהר יעברו ימי-דלף,    ושגבה החכמה על כל שגע    ותמהון-לב – אל תצטער!    ויקים האביב על כריך    כסאו בפריחה מחדשת,    בראשך, הזמיר, כליל הורד    יאיר באור – אל תצטער!    קוה! כי הסוד, לא ידעת,    אולי שם, מעבר לקלע,    אוצר שמחות לא חכית    יופיע לך – אל תצטער!    היום אם נהפך לפגענו    גלגל גורלנו, הן הוא    עודנו סובב והולך, ואין    הפסד-נצח – אל תצטער!    ובעלותך אל הכעבה,    חוצה המדבר, ובדרך    יפצע קוץ דוקר את רגליך    לכאיב מאד – אל תצטער!    לבי, אם תהרס סופת-תהו    אשיות החיים במו רגע, –    אל תירא אוקינוס, כי נח    קברניטך – אל תצטער!    רבות סכנות על הדרך,    והמטרה במו אפל, –    אך אין שביל ללא סוף, וימס גם    האד הזה – אל תצטער!    מאד מר לנפש מעצר    פרידה והקנאה האוכלת.    חותך כל גורל הפכפך הוא    יודע כל – אל תצטער!    חאפז, אם אתה במו ערב    עגום בפנה מיתמת    עושה תפלתך או שוקע    בקוראן-קדש – אל תצטער!        על חייו של שמס אד–דין מוחמד שירזי, גדל המשוררים הליריקאים של פרס, לא ידוע הרבה. רב הדברים המסופרים עליו – הם בבחינת אגדה.  ↩    גזלה – צורה ספרותית.שבה השתמשו גם משוררינו בספרד.  ↩    תורקית–שיראז – התורקיות היו בבחינת נשים אכזוטיות.  ↩    מוסלה – גנים מפורסמים בעיר שירז על גדותיו של הנהר רוקנבד.  ↩    כבזז תורקים – התורקים המהגרים בשירז היו בעלי נימוסים גסים.  ↩           "
5901,יהודה קרני,332,1,3,4,1,0,1,יהודה קרני,   	 	 	    (מפנקס 1942–1945)     אלהי ואלהי אבותי  אני מטיח כלפיך חוותי:  כלום החייתנו וקימתנו עד היום  כדי לבצע בנו כל דין איום?  כלום בחרתנו מכל עם ועם  כדי להרגיז תחתינו ארץ וים?  כלום עדנת טפנו והנשים  כדי להשליכם לפני נחשים?  כלום יצרת יסוד האש בעולמך  כדי לשלח אותה בבני עמך?  כלום יצרת כל ארבע המיתות  כדי לדון בהן ישראל בכל העתות?        
1822,יהודה הלוי,26,1,1,1,1,0,1,יהודה הלוי,   	 	 	     אל ביתך רצים צבאות כבני צבאות  יצרי בעמדו ברב מצוקה    שכבה שנתך אנוש מתוקה    נפשי תשובב לרב תשוקה    הן הלמו לבך תלאות איש רב שגיאות  הנה אלוה בתוך לבבך    ספון ועזו כנר סבבך    חפש חדריך ומשכבך    ספו עלי דרך תנואות אלפים ומאות  ואנערה אז אני שנתי    ואתנה ביתך נותי    מדי ימותי וכל שנתי    כי תעבר על לב וראות רוח קנאות  דגול הלא רהבים בבנך    צרים ויום צעקים לעינך    הפנה ברב עזך לצאנך    לך יחלו ולקץ פלאות בדבר נבואות  הבט לעם רק לך סגלה    קרא ללבו היה מסלה    לאל תשימו לשם ותהלה    שים חלקך אל ראש תבואות חן חן תשואות        
3155,שלמה אבן גבירול,40,1,1,1,1,0,0,שלמה אבן גבירול,"   	 	 	    ולו ירחמנו אלהים ואמר עוד שיר אהבה       מחצני אשר כימה רבידו / וצוארו כמו אור הלבנה  בפתחו לולאות עדיו יגלה / מאור דריו כשמש ממעונה    עניתיהו: קחה נפשי ואשקט, / ואם אין ־ רפאני נא, רפא נא!    השיבני במתק פיו ואמר: / רפואה אין לכל מכה ישנה  ־ המכתי ישנה היא, ידידי? / טריה היא ואין לה כי כשנה!  השיבני: שתה כוסי, ושיר לי / כיום פרוד, ואל תבוא רננה    ושירה לי, ידידי, בערבית: / ״עלי תד׳כאר מן אהוי ביאנה״.          "
592,חיים נחמן ביאליק,6,1,3,4,1,0,0,חיים נחמן ביאליק,"   	 	 	     הלילה ארבתי על-חדרך  ואראך שממה החרשת;  בעיניך הנבוכות בחלון  נשמתך האבדה בקשת –  בקשת את-גמול חסד נעוריך –  ואת לא-ראית, אהובתי,  כי כיונה חרדה בחלונך  התחבטה, התלבטה נשמתי.       תרס""א.       "
6124,יהודה קרני,332,1,3,4,1,0,1,יהודה קרני,"   	 	 	     כנרת, כנרת,  מיתרי־נבלים,  בזהב המסגרת  שרים הצללים.    כנרת, כנרת,  אגן האורים,  שבו משתברת  אנחת כנורים.    כנרת, כנרת,  נגלות, נסתרות,  הרים לך משמרת  קמוטי העורות.    כנרת, כנרת,  גליל המחונן,  בך יש מתפארת  עיני יוחנן.        "
1053,שאול טשרניחובסקי,16,1,3,4,1,0,1,שאול טשרניחובסקי,"   	 	 	    אלי (קטע מפואמה) /      אחא, אמר מה-שתאמר – לא עוד פסה גבורה מיעקב,    שרירים ודם מישראל, חזה רחב-גרם ושכם…        ישנם בתפוצות הגולה על שפות הדנסטר הברוכות    בכרמי בין-גבעות מתפנקים בחמה וכנגד השמש    ורחבי שיר-בסרביה, הכבדה בחלב וגבינה,    ישנם בכפרים נדחים בערבות צפון טבריה, ישנם    הרחק מדרך-המלך קבועים בין פסיקה ופסיקה,    כרון נחלי-האביב הפזיזים השוטפים עכורים,    אותם ניצוצות מקדם ופלטת הגבורה שכחנו –    שמה יעלו יציצו לפתאם כאותו ספיח,    דומה לאותה שבלת החטה הטובה, העולה    בגבי תל-קדומים הנחפה מטליות עשבי-עקצים,    אותה שבלת גלמודה, שנטעה יד-אל רבת-ברכה    במטלית, לא עבר בה אכר ולא זרה עליה זרעונים.    היה האחד מהם גם אלי הנער, זכרתי.    דומה, שכמה פעמים אמרתי אספר דבר אלי,    כיון שבאתי לכאן, הבה אספרה הפעם.    היה באחד הכפרים אשר בטבריה לצפון,    סמוך למקום, בו עלתה לפנים “המסלה הגדולה”,    פונה כלפי מוסקבה, פולחת “השדה הפרא”    אשר בוססוה עדרים סוסי-קרים ברסן טטרים,    פראי פרשים וארחות-טשומקים מתמהמהות,    והרחק מזרועות הדנפר, החובקות אפרכיות גדולות,    שקועות בבתי-החמר מתחת לגגי קש-אפור,    שקועות בעבודת הקדש: חרישה שחורה ושמנה,    זריעה תמימה ושמחה וקציר רב-זעה ושירה.    היה באותו הכפר יהודי פקח – יחיאל,    קרוי יחיאל איש-חל, “בודני” בשפת האכרים    (יען כי עשה שבתו חל והתעסק בפרקמטיה).    אותו יחיאל כי מת – ונשארו אחריו שני בניו –    “היחיאלים” בדור. סבר מר, מאי נפקא מנה?    נשארו שנים יהודים והכפר כפר גדול, כרך ממש?    לא מנה ולא מקצתה! – שנים יהודים, שני אחים,    זה שם-משפחתו פנצ’וק, וזה שם-משפחתו ליטינסקי.    כלום אין זה פלא? – לאו דוקא – שנים יהודים,שני אחים.    שנים שמות להם – מה פלא? הפלא ששמותם    שנים – שנים ולא שלשה – והוא סגלה כנגד הגזרה    להיות חניכי קסרקטין – והדברים עתיקים, ידועים.    והמה השנים חנונים, חנותם קבועה בביתם.    היו בתיהם השנים בשכונה האחת, הסמוכה    לככר-השוק והיריד, בית מול בית – כבמראה.    היה יחיאל עוד חי – והיחיאלים בשתפות    סוחרים בחנות האחת, אך לבתיהם נפרדו.    אלא לאחר שהלך לעולמו נתפרדה החבילה,    התחיל גם חרי-האף וצער וחמה עצורה.    זה מושך קונה לכאן וזה מושכו לחנות שכנגד.    התחיל השטן מרקד ביניהם. ואמתלות…אמתלות    ישנן לעולם לזקוק להן; אך חס וחלילה:    יש להם, ברוך השם, ירשה – חנות ומטלטלים,    חובות ועסקי-משפחה עוד משכבר, ו“עסקי-נשים”:    מעשה בשונרה שפרשה למרתף שלא לבעליה    לריח-ניחוח של זבדה – והיו לרסיסים כלי-חרס;    ביצה שנולדה במץ באמבר, ותרנגלת של שכנה    פתאם מכריזה בעולמו של חצר על ביצה חמימה;    אוזה, אם על בניה, וזכר מאד נוח לכעס    חודרים בפרצה בגדר על גנת-ירקות עוד גבעול,    הלך וחטט ותלש כל ראשי עשבים ירקים;    מעשי עול ורשע! סכסוכי ילדים בכלל!    יוצאים בעין ושן – וכלי וכלי וגומר…    אך לא לעולם הריב! הירשה הפילו בגורל,    חובות הלקוחות נפרעו, והילדים גדלו והתחילו    בריב אבותיהם גם-הם: לא נדברו איש אל רעהו.    גם המטלטלים חלקו ואף כלים שמורים לפסח,    גם הלקוחות-הקונים… נפרדו איש ל“גוייהם”    נשארה רק חלקה אחת – ולא באו לכלל דעה אחת.    היה ליחיאל זה מקום בבית-המדרש ב“מזרח” –    סלע-מחלקת לבניו – ונכנסו בעבי הקורה    “פני” כל הקהלה – לשוא! העלו חרס בכפם.    היה האחד הבכור – וטוען הוא: בכור וברכתו…    היה השני מתעבר: בביתו שלו נפטר אבא…    היה בחייו בביתו, וגם בקבורתו הוא טפל.    ואלו היה המקום בצד מזרח, אך באמצע הספסל,    רבה הרעה לא היתה – דא עקא, כי סמוך “לארון”    (ישב יחיאל מכאן, ומכאן מקום הרב שבקהלה).    עד שהימים ימי-חל, יש לנו מנין ותיקים,    זקנים נטולי עסקים, הרב, והחזן והשמש    ועוד מן הקרובים ביותר, היושבים בשכונה בסמיכות;    אפס בשבתות, בחג – מזדרזים השנים, מקדימים.    שניהם בשכונה האחת – בית מול בית, כאמור,    חלון ממש מול חלון – ובצאת אחד יוצא השני.    עומדים הקטנים על פתחם אורבים לצעדי דודם.    היו השכנים ממש מתבקעים בראותם השנים:    איך שזה יוצא וזה פורץ, ושניהם מרחיבים צעדיהם,    עושים את-עצמם לעין-זר צועדים מתונות מתונות    כלפי בית-מדרש, וכאלו בלא-רואים מסתכלים    אשר גם אחיו יחפז… הריצה מדה מגנה    לבעלי-בתים הגונים, יהודים עם זקן ופאות!    נמלכו לעשות קפנדריה דרך קרפיפים וגנות,    חרש מאחרי-חצרות לצאת יתגנבו – אין רואה –    נכנס פינצ’וק לבית-המדרש, והנה ליטינסקי ב“מקום”,    עיניו ממצמץ ממתיקות, וישב האח באשר ישב.    ויש אשר ישכים ליטינסקי ויסב קרפיפים וגנה,    ועלה נכחו פינצ’וק בשכונה וזכה במקום.    שחוק הוא והיה לשחוק – מעשה-קומדיה, חי-נפשי!    שבת – כל המתפללים (כיוצא מכלל אך ותיקים)    יושבים בהרחבת-הדעת, מחכים לבא ה“יחיאלים”:    “מי מהם ישב היום? ואיך יארך חטמו של אחיו”?    הערים אחד ובא עם פתיחת-הבית – בששית…    עמד השני מתלחש עם פאליק השמש, והסכים:    השכים בשבת הבאה ופתח הבית – בחמש…    עמדו ה“בנים” וארבו, ולא ראו את דודם היוצא.    פנה השני כדרכו: מזדרז-מתמהמה.    אחיו איננו? חש לבו – יש דברים בגו – נבא רעות…    קרב – הבית פתוח, נכנס – ועיניו חשכו…    שבת זו לקו אלה, ושבת אחרת – האלה.        פעם – ושניהם הקדימו, הגיעו – השמש איננו.    קרה לו מה-שקרה ואחר קצת שלא כדרכו.    והנה האחים השנים צובאים על פתח הבית,    אחד משתעל משמאל, ואחד מימין מתגרד…    נדחק הלז וזה נדחק, זה עולה וזה עולה כנגדו,    אוחז האחד בכף פאליק, אומר השני לנשלו    ממפתחותיו, צרור ברזל, – והדלת אי-אפשר לפתח…    אלה קצות דרכם בשבת. אולם בחג אין מותר,    בין שהגיע האחד בין שהגיע השני,    שניהם סמוכים אל מקום אחד, איש בצד אחיו,    זה פונה ראשו לשמאל וזה פונה ראשו לימין,    ממש אותו הנשר על-גבי גושפנקא דמלכותא:    ערף מול ערף ועינים מזרות כעס ואיבה.        ימים חולפים על ימים. הבנים מה הם? המה גדלים!    היה פינצ’וק מרבה בנות, וקדיש לא אחד, – שש כלות    עולות בבית האחד, וששה בנים בבית-אחיו.    אחד מהם הרי אלי, והיה בן-עשרים ומעלה…    עומד כבר בשדוכים, אך חכו “עד יעבר זעם”    (כלומר, אשר ישתחרר מאימת עבודת הצבא).    ואלי רחב גרם ושכם, וצואר שור-פר לו ומאדם,    רגליו רגל קצרה, ואולם פוסעת ממשות,    אשר אם עמדה על עמדה ויש-לה אחיזה בקרקע;    כלו תבנית גור-דבים מזאטוטי החיה:    אשר עודנו בבגרות, טרם הגיע מלא-גדלו.    היתה ברכת-שמים על כפו השחמה, דמות-צבת לה,    אשר אם תפסה בנעל פרסת-הסוס – ותכופף    מלאכתו מלאכת-נפחים – ובין המפוח והסדן    עמד ועשה בברזל מאז הבקר עד-ערב,    נוגד חשוקים ומלגז, תותרי סוסים ונעליהם,    אנקול לנטילת הקש וכדום להעלות דלי טבע.    סמוך לפחם כלונסאות קבועים בארץ כראוי,    כפיס וגמלה עליהם – בית-נעול-הסוסים לאלי.    והיה בעמדו לדוכן ותפס ברגל סוס ממרה,    יפן זה עינו הנאה להתבונן בתופסו – ונכנע.        וזאת לך כבר ספרתי, אשר בבית-דודו אך בנות.    שש כתנות-בד מלאות נערות ולסוטות חושבות להתבקע    חנקה הבכירה כבר גדלה ודברו בה גם נכבדות.    חכו ליום בוא החתן, ואפשר לו היה להכנס    כבר מבעוד ערב; ואולם אפשר לו לבא למחרת,    כאשר יהיה ברצונו, אם ללון בשדה או לחדל.    היו האחים שונאים איש לרעהו, ואולם    יודעים כל אשר נעשה איש בבית-אחיו – אין סודות,    דבר לא נעדר, כמשפט היושבים בכפר ובשכנות.    היו בניהם מאז מעשי-אבות בידיהם    לקנטר איש את רעהו במעשה-קנדס וכדומה,    וידעו אשר מחכה הכלה לבואו של חתן.        ערב והוחילו עד בוש – החתן איננו, וגמרו    אשר לא יבא הלילה, כי מחר בבקר יופיע.    נמנו וגמרו וסרו איש אל פנתו, בה ילין,    כבו בבית הנר, עוד מעט ונחרת-אימה תשמע…    דממה… דממת-הכפר, טרם חצות-ליל ושאיה.        פתאם נשמע מרחוק שעטת סוסים, קול הלמם    בשכבת החול ובדרך מקצה, בו יבא החתן.    המה כבו הנר, והשעטה הולכת וקרבה –    הנה החתן הבא! כי מי אחר, אם לא החתן?    כל האכרים בשכונה, אין איש מהם עזב את ביתו.    אכר לא ישוב לשכנו בשעה מאחרת בלילה,    דרכו לא יעש בחשכה – אין זה אלא החתן!    “חתן! החתן!” הריעו הפעוטים בבית בתרועה.    אשר לא רצו להגיד הגדולים – הקטנים בשרו,    מלים מלבם הוציאו – והיה הספק לברי.       מהרה לקום הכלה, תועה בין פזמק ומסרק,    עמדה נתונה בלסוטה מתקשה ברכיסת כפתורים,    מרד הבזע בכפתור, בגד הכפתור באבקה.    קפצה גם המחתנת למסדרון ושכחה חלצתה:    חציה עטופה הפקריס, וחציה – בחלוק הלבן…    רוקד המחתן כנגד המנורה והנר ואינו מוצא    תבת גפרורים, צוח: הביאו גפרורים! – ואין עונה.    סים בריצה חטופה בתחתונים מתלבטים על ערדל.    רגע חולף… עוד רגע… הסוסים הולכים וקרבים…    הולכים וקרבים… כמובן, פה יסב מעבר לצריף    קרן-הרחוב ומכאן… וכל המשפחה עומדת    אצל השער והפשפש – עוד רגע יגלה הקרון…    רגע שעטת הסוסים… הנה היא… והנה התפרץ,    קפץ מעבר לצריף… בא…. אלי! וברגליו הקצרות    הולם ומכיש בקרקע בשתים כצמד בשמונה,    שעטה שיש בה ממשות, ותצלנה השמשות…    הוא – ולא אחר!.. כך “רמה” את דודו הקפדן – התעהו.      ולא נתקררה דעתו עד שלא עבר עליהם.    מבליט חזהו האדיר ומעקם צוארו המצק,    מרכין את ראשו כלפי חזהו ומפנו לצדו,    מביט בדודו מסתכל בסקירת עין פוזלת,    צוהל באזניו מצהלה עליזה להחריש אזנים,    מצהלות סוסה צעירה, העונה לזכר בהדברו…        ככה ינומו עוד כחות ושארית הגבורה מקדם    ורוח אדני אשר בם, הנקדה-היהודית, נרדמה,    דומה לאבן הטובה, הנתונה במעבית-קן-רגבה,    דומה לזרע השפון בנרתיק המץ, יעטנו, –    עד בוא השעה הגדולה והאלהים יקראנו,    יגע בו באצבע-הברכה ולהעיר בו קסמים נעלמים    והרכין את שכמו הרחב והעמיס עליו, וישא        משא-הקדש הגדול, כל סבל השכינה הקדושה    לשאת מים ועד ים ומדור ועד דור –    אמן סלה!       ברלין       "
5556,יעקב שטיינברג,261,1,3,4,1,0,1,יעקב שטיינברג,"   	 	 	    ג   כזוג טורפים תועי-ליל ומכי-צמא, —  מרוץ וערג לאד יאורים מתוקים  כי יפלו על שפת ברכה נאלמה;  כי ישעו לדבר-מה מן האפלה  וכאחד הם נואשים וזוממים,  רק שפי קצה הגלים הדוממים  לשונם תלק רגע וחדלה: —  בלהט מערמינו הנחרים  כן נחנו אז, נואשים וחבוקים,  על שפת יאור ענג נם וגל לא ירים.        "
193,יהודה ליב גורדון,2,1,3,3,1,0,0,יהודה ליב גורדון,"   	 	 	    1  שאלה:   בכרך שמך, אביך, נרו יאיר,  מתיחש על משפחת “חות יאיר” –  ומדוע אפוא יקראוך בשם גרשני?   תשובה:   אם דמי “לא-יחרץ” תבקש, דע כי עורי פשוט  ואם דעת האמת תחפץ – הדבר פשוט;  עד כה בכרך הייתי ועתה – גרשוני.   *      הקטגור:   קובל אני על הסוחר ר' יעקב  כי בדגנו אשר מכר מצאו חשש,  תערבת סבין, מעט קש מעט חשש.   הסנגור:   רבותי! כל סוחר עקוב יעקב,  הטוב טוב ממנו הסוחר די-גאני2    כי בדקו ומצאו חשש דגן בדגנו?   אב בית-דין אל הנדון:   הנדון הנני נותן לך רשות  ללמד על עצמך זכות.   הנדון:   רבותי דינים מומחים המסבין,  איך מוסס אייך דעם אמת זאגען  כי בדגני לא נמצא חשש סבין  כי אם חשש דגן.        גדליה בכרך ישב כל ימיו באחד הכרכים המוקפים חומה מפני בני ישראל ועסק בפרקמטיא בתור סוכן על עסקי אחד הסוחרים הגדולים; וכשנגזרו גרושין על הסוכנים (בשנת תרנ""א) יצא הוא בראש גולים. ולפי שישיבת כרכים נאה בקש מאת “שמגר בן ענת”, המלאך הממונה על שמות בני ישראל, ושנה את שמו לגדליה גרשוני עושה כובעות כדי שיוכל לשוב לשבת באותו כרך בתור בעל מלאכה. פגע בו אותו חסיד ושאלו:…  ↩    סוחר ידוע.  ↩           "
1854,יהודה הלוי,26,1,1,1,1,0,1,יהודה הלוי,   	 	 	     ידע תדע פני צאנך    אשר הגלום צרים ממעוניך    והפיצום בכל הר עצרת מוניך    הלא אתה אביהם והם בניך    ואיך הצר ינהגם לנגד עיניך    איה רחמיך והמון חניך    על מי נטשת מעט צאנך    צאנך מעריצי ביד צר עריצי  ירה בחצי ויכרת בחצי    עד קץ מועד מועדים וחצי  הקדרו מראיהם והועם תארהם    ונפזרו כאלו אין אדניהם    אריה לפניהם ודב אחריהם    ובארץ מלחה הושם מרעהם    ובמרעה טוב לא רעום בעליהם    ועבדם ואחיהם הם אדניהם    אוי לבנים גלו משלחן אביהם  רפא נא אל מחצי וכלה כל מחצי    תהי לעמך מוציא מתהומות כמו צי  וחזיר תחזיר לבלתי יחיתם    והרחק געתם מאהלי געתם    כי קצרה דעתם יום שמשם נעתם    וזמן קצם נסתם ונחתם    אם עונם לא תם זכר צדקת תם    והשב על ראשם כמאז מצנפתם  ותזהיר ניצוצי ותתן ציצי    ותפריח ציצי ותזריח ציצי  דרשי רעתי מתי רשעתים    הביאוני בכור אש ועמקי מים    ושמו לעיים את ירושלים    והשליכו בחמה יהודה ואפרים    אם אשאל סוד נעלם מעינים    יענו חכמי קדומת יומים    עד ישקיף וירא אדני משמים  ויציץ מעריצי לכנס את פוצי    ויגדר את פרצי במשפחת הפרצי.         
1710,יהודה הלוי,26,1,1,1,1,0,1,יהודה הלוי,   	 	 	     היוכלו פגרים היותם חדרים    ללבות קשורים בכנפי נשרים    לאיש קץ בחייו וכל מאוייו    לגולל לחייו במבחר עפרים    ופחד וחרד ודמעו במורד    להשליך ספרד ולתור עברים    ולרכב אניות ולדרך בציות    מעונות אריות והררי נמרים    וגער בדודים ובחר נדודים    ונטש חדרים ושכן חררים    ומצאו בעיניו זאבי יערים    כחן הבתולות בעיני נערים    וחשב יענים לשרים ונוגנים    ושאגת כפירים שריקות עדרים    ושם שעשועיו במוקדי צלעיו    ופלגי דמעיו כפלגי יאורים    ויעל גבעות וירד בקעות    להקים שבועות ושלם נדרים    ויסע ויצען ויעבר בצען    לארץ כנען למבחר הררים    ותוכחות מריביו חליפות סביביו    וישמע ויחריש כלא איש דברים    וכמה יריבם וכמה ישיבם    ומה יעציבם והמה שכורים    ואיך אשרוהו בעבדות מלכים    אשר היא בעיניו עבדת אשרים    הטוב כי יאשר אנוש תם וישר    כצפור מקשר ביד הצעירים    בעבדות פלשתים והגרים וחתים    ולבו מפתים אלהים אחרים    לבקש רצונם ולעזוב רצון אל    ולבגד ביוצר ולעבד יצורים    פני השחרים בעיניו שחורים    וכוס ממתקים בפיו ממרורים    מיגע ועמל ולחוץ ואמל    ונכסף לכרמל וקרית יערים    לבקש סליחות בקברי מנוחות    לארון ולוחות אשר שם קבורים    אצפה לעברם ואעטף בקברם    ועיני לשברם יפיצון נהרים    וכל רעיוני חרדים לסיני    ולבי ועיני להר העברים    ואיך לא אבכה ודמע אפכה    ומשם אחכה תחית פגרים    ושם הכרובים ולוחות כתובים    בעד הרגבים ובמקום סתרים    מקום הפלאות ועין הנבואות    ובכבוד צבאות פניהם מאירים    עפרו אחונן ואצלו אקנן    ועליו אקנן כעל הקברים    וסוף מחשבותי היות משכבותי    בקברות אבותי וברשות טהורים    עלי הספינה ודרשי מדינה    אשר לשכינה בתוכה חדרים    וחושי בעופך ויד אל תניפך    וקשרי כנפך בכנפי שחרים    לנדים ונעים ברוח קלעים    ולבות קרועים לאלף גזרים    וירא אני מעונות נעורים    אשר הם בספרי אלהי ספורים    ואף כי עונות ימי הזקונות    חליפות ומתחדשות לבקרים    ואין לי תשובה בעד המשובה    ואנה אני בא בבין המצרים    אסכן בעצמי ואשכח אשמי    ונפשי ודמי ביד חטא מסורים    אבל יש בטח במרבה סלח    וחיל וכח למוציא אסירים    ואם דן ונפרע ויוסיף ויגרע    עלי טוב ועל רע שפטיו ישרים.         
1603,יהודה הלוי,26,1,1,1,1,0,1,יהודה הלוי,   	 	 	     נשמת ידועי חליים אנשי מכאבות מימי קדמוני    תיחדך יום הזכרת לבן-עמלק ראש איבי ומוני    יזכר עון אבתיו אל אדני  נשמת המחכים רחמי אל יום צר לאבדם פור הפיל    תהדרך העת קראת זאת לא זאת רחמי עולם להכפיל    השפלה הגבה והגבה השפיל  נשמת ולד גרש מבית אביו ומחדר הורתו    תועדך ואף גם זאת בהיותך עז אילותו    וירם מאגג מלכו ותנשא מלכותו  נשמת דחויים מפני כפירים כמעט נטיו רגליהם    תדגלך דבר על לבם כי לא מחשבותי מחשבותיכם    דבר מי יקום ממני ומהם  נשמת הדופים רדופים אהל מחמדיהם שדד    תהדרך הדרך גת לעתידים לקרא עליהם הידד    המה כרעו ונפלו ואנחנו קמנו ונתעודד  נשמת פעלי רצונך בכל מאוים    תפארך הם ובניהם גזעם ופרים    אמרים ואלו פינו מלא שירה כים.   לפרשה זכור       
1828,יהודה הלוי,26,1,1,1,1,0,1,יהודה הלוי,"   	 	 	     יונת רחוקים נדדה יערה    כשלה ולא יכלה להתנערה.    התעופפה, התנופפה, חופפה    סביב לדודה סוחרה סוערה,    ותחשב אלף לקץ מועדה –    אך חפרה מכל אשר שערה.    דודה – אשר ענה בארך נדוד    שנים, ונפשה אל שאול הערה –    הן אמרה “לא אזכרה עוד שמו!”    ויהי בתוך לבה כאש בוערה.    למה כאויב תהיה לה? והיא    פיה למלקוש ישעך פערה,    ותאמין נפשה ולא נואשה –    אם כבדה בשמו ואם צערה.    יבוא אלהינו ואל יחרש ­–    על כל‑­סביביו אש מאד נשערה!        "
412,חיים נחמן ביאליק,6,1,3,4,1,0,0,חיים נחמן ביאליק,"   	 	 	     חזן: מי יודע עיר לישטינא? –    עיר לישטין אני יודע!    יש בה מנין בעלי-בתים,    ורצען גדם עם מרצע,    וחיט מטליא שתום העין,    פליטת צבאות ניקולי –    ובזכותם כל-העיר    יוצאת טלאי על-גבי טלאי.        קהל: ובזכותם כל-העיר    יוצאת טלאי על-גבי טלאי.        חזן: מי יודע במה עוסקים    בעלי-בתים? – אני יודע!    אחד גוהק ואחד פוהק    ואחד – גופו פולט זעה;    אחד לץ ואחד מבין    ואחד ראשון למפטירים,    ואחד סחר בשערות חזיר –    אלו היו שם חזירים.        קהל: ואחד סחר בשערות חזיר    אלו היו שם חזירים.        חזן: מי יודע אמניות    עיר לישטין? – אני יודע!    אחד מטיל בטלית ציצית    ואחד מקריא או בעל תוקע;    אחד עושה מזרחאות,    אחד חריף ואחד בקי,    ואחד, אלו מצא אורחים –    נעשה בו ביום פנדקי.        קהל: ואחד, אלו מצא אורחים –    נעשה בו ביום פנדקי.        חזן: יש-שם סוס לבעל עגלה    מקבל מכות – ואינו בועט;    וגבאי בית הכנסת נבחר    לא בעצרת – בחל המועד!    ולערבה נוהגים שמה    לטול דוקא ה""א שרביטין –    הבו גדל ללישטין    ונוציאה לה מוניטין!        קהל: הבו גדל ללישטין    ונוציאה לה מוניטין!        חזן: יש-שם נכסי צבור – אשפה!    תל מתלקט דורי-דורות,    דורי-דורות זרקו שמה    בלוים, שברים, חרשי קדרות.    אשפה גדולה, אשפת אבות,    כמה שקעו בך עביטין! –    הבו גדל ללישטין    ונוציאה לה מוניטין!        קהל: הבו גדל ללישטין    ונוציאה לה מוניטין!        "
4340,אלתר לוין,50,1,3,4,1,0,1,אלתר לוין,"   	 	 	     הידעתם מדוע בחרו קנאי הר זה לקברים?  כי עתיק ההר, גא ומתנשא למרום,  נשקף על פני הר הבית מקדם  וצופה הר ציון!  ההר מה רם ומה גא ומה נאדר:  ממרחב בנגב נשקף הר העברים,  הר מני קדם;  נבו, הר-ההר והרי הדרום  מראה ההוד לכלהם;  מקרוב משתפכים בחזון  בתי השן והמבצר וגם המגדלים,  מגדלי עיר דוד, קיפולי ירושלם נושנה,  כל עיר האלהים,  אשר עד עתה לא פסקו מרדת עליה  הטללים וענני כבוד!  עתיק ההר, גא ומתנשא ערבות,  הר קדוש יקראו לו,  כי קדושת העבר חופפת  מעבר מזה ומזה  ושכינת אדני מהיכל הבית  תמיד עליו צופיה–  הידעתם מדוע בחרו קנאי הר זה לקברים?  ––––––––––––    נוחו, קנאי, אתם מחונני ארצי,  נוחו המנחה, גבורי!  אתם הבאים לחונן הרגבים,  לעמד ראשנה בבית אלהי–  נוחו, נוחו לי!  הנה נחל שלוח  הרעה מנוחות לרגלי הר קדשי  ידע להעריץ עמלכם:  וישם רסן לפיו, מעצר לגליו הקטנים  וינהגם לאט, לאט  לבלי הפרע מנוחתכם, קנאי!  הנני גם אני.  ענו בבנים, ותיק המעריץ עלילות  אבותי אשר לפני דור זה–  הנה נתתי ניבי,  בהסירותי הפעם האשמה  מהרכם, הרי,  אשמת דור עזכם לשום הרי לקברים–  אנכי אגיד לדור,  דור צעיר שצמח לברכה על הרי ישראל:  שוא אל תמיטו! לא הר קברים הראל,  הרי, הר הזיתים;  הר תחיה ופדות הוא ההר המתנשא,  עדות בעמי הוא וסהד לארצי הקדושה:  כל בונה ארץ והקים בית קברות ראשונה  לחלוצים וגואלים הנופלים בבונים, ביוצרים;  והעמיד ציונים לנופלים במרומי ההרים היפים,  עדות לדורות רחוקים!..  הר תחיה ופדות הוא, הרי הר הזיתים,  עליו ישמע באחרית הימים הקול,  קול שופר מריע לפדויי אדני,  לפדויי הגולים הרחוקים  ושבות ארץ אבותי!– –          "
6962,אברהם בן־יצחק,435,1,3,4,1,0,1,אברהם בן־יצחק,   	 	 	     עת חגה מחשבתם אדם שחר מר.        
3732,אברהם אבן עזרא,46,1,1,1,1,0,0,אברהם אבן עזרא,"   	 	 	     אל ישראל נקראת לפנים,  היית לאב ויהיו לך לבנים –  ואיכה שכחתם זה כמה שנים,  עד כי בעלום זולתך אדונים,  ובכלי גולה עשרת מנים  יצאו, וכלים מכלים שונים?  התעלים עינך  ואם קצרה ימינך –  מדוע אינך  מושיע המונך?  היש לנו גואל קרוב ממך?  כי גואלנו מעולם שמך.    בנך לעיניך נתון לצריו,  נהפכו על זאת עליו ציריו,  ואם בא לדבר – לעו דבריו.  איך יעמד לבבו – ולא ימס אסוריו,  ואימת בן אמה בקרבו מנעוריו,  ועול איש שעיר על חלקת צואריו?  אור דעתו נעתם  וקץ ישעו נסתם  והחזון נחתם  וכל חשבון תם –  והצל לא הצלת את עמך.  כי גואלנו מעולם שמך.    רבים לוחמיו, עד לא אמנם:  בני דומה ידמם, ויון יונם,  וקדר יקדירם, ובוז לבוז יתנם,  ודישון ידושם, וענה יענם –  עד ישקיף וירא אדני ויחנם  וחרפת ישמעאל ישמע אל ויענם.  כי ידעתי, סוף –  לביתך תכסף  ובניך לאסוף  זרועך תחשף,  וברב גאונך תהרס קמיך!  כי גואלנו מעולם שמך.    מרי נפש – מתי תרפאם?  ואם בך מעלו – חסדך יבואם!  ומשחית קנך למה יניאם?  הבנים לקח ולא שלח האם.  מהרה חושה, משבי הוציאם  טרם תבקשם ולא תמצאם;  ובבוא יום עברה,  היום הנורא,  והיתה עת צרה,  צרה כמבכירה –  חוסה, אדני, על עמך!  כי גואלנו מעולם שמך.        "
5161,היינריך היינה,144,1,2,3,1,0,0,היינריך היינה,"   	 	 	     השבעתים במאמר חרד –  הופיעו המתים בצל;  ועתה לא יאבו הפרד  ושקע בחשכת הליל.      שכחתי המאמר הפלאי  בפחדי שכחתי הכל;  הרוחות בי מושכים בשלי  אחריהם למעונות שאל.      שעו מני, רוחות המגור!  הניחו לי, ילדי השחור!  מה רבה השמחה עוד תגור  על ארץ הרוחצה באור.      מאויים לי, גדל מאויי  לפרח כה נפלא ורך  וכה רענן, מה־בצע בחיי  אם לבי לפרחי לא יך?      אך פעם בטרם אאסף  חפצתי לאמצו ללב,  ונשק מלחייו ושפתיו  רק פעם את מתק הכאב.      רק פעם מפיה הנאוה  לשמע הדבר הטוב, –  ואליכם, הרוחות אלוה  בדרך הליל ללא סוף.      אזן הרוחות הקשיבה,  הניעו בראשם לי דם.  ואבא אליך, חביבה;  התאהבי אותי כיום?        "
2680,שמואל הנגיד,32,1,1,1,1,0,0,שמואל הנגיד,"   	 	 	     — — — ∪ — — — — // — — —    עיני בת נדיבי מדין1 // הדיבו2    את נפשי3, וחצי יפין // בי רבו4      בת שחר אשר שמים // הזניחה    ובלבב בתוך מעים // הנחה5    ונפשות בלי ידים // לקחה6    זרעה בם7, ומאין מים // הצמיחה      דודי לב8, אשר כל פרין // לי טבו,    לשום על כאבי צרין // לא אבו9. עיני      דברתי10 בעמדי לפני // משטינה11    עת אמר: הלזאת תפנה // שהנה    לא תחן לך12 ובעיני // כל חנה    עת תהרס וגם עת תבנה13 // בנינה      אל נא14 בה עלי כל ענין // תריבו,    כי אם מהרסה בנין15 // תחשבו. // עיני      לבי יהמה כתנים16 // יצוחו17    לרועות בגן שושנים18, // לא אחו19    מחמדם בדרכם צנים // שלחו20    ובעת יחזם על פנים // ישתחו      את סודי21 כמימי מעין // שאבו    ולבבי ברגש חלין // לבבו.22 // עיני      סבלו על צבי ועפרים // על כרח,    כי שלטון צבי כמאורים // כן יזרח    ובהמית צבי את מורים // הוא יברח23    אם אותך בעיניו יחרים24 // לא יסרח25.      הבחץ על צבי ובשרין // תקרבו26    אם עיני צבי27 אל דין28 // תקריבו? // עיני      אזכר צהרים בכה // על נודי    אמר לי: הלא סוף דתך29 // עמדי    לא שמתי עלי לב נודך // מעודי    אל יקחך וישיבך // אל ידי.      אללה יוסאיל למן באן // חביבו    יאמור חית ישי אלזמן // יגיבו.30        מדין – ערב.  ↩    הדיבו – הדאיבו, הכאיבו.  ↩    עיני בת נדיבי מדין הדיבו את נפשי – על פי ויקרא כ וטז: מכלות עינים ומדיבות נפש; והשוה לעיל קעא 1: וידיב לבבך בעיניו כעיניך לבבי מדיבות.  ↩    רבו – ירו.  ↩    דומה היא אהובתי לאילת השחר שעזבה את השמים ושכנה בחדרי לבי.  ↩    ואת נפשות חושקיה רצחה בלי ידים, רק בקסם יפיה.  ↩    זרעה בם – היא זרעה בנפשות את זרע האהבה.  ↩    ומאין מים הצמיחה דודי לב ־ ומבלי שתשקה את זרעה במים הצמיחה צמחי אהבה.  ↩    ואף על פי כן לא רצו לרפאני.  ↩    דברתי – אמרתי.  ↩    משטינה – המקטרג עליה ורוצה לעקר את אהבתה מלבי. השוה לעיל קסז 2: אשמע גדופה; קפב 3: כמה תפתני ותסית את דודי; קצח 4: הם יקראוני אויל על אהבתך.  ↩    לא תחן לך – לא תרחם עליך.  ↩    פעם תהרס ופעם תבנה את בנינה, כלומר היא הפכפכה ואין לתת בה אמון. על פי קהלת ג ג: עת לפרץ ועת לבנות.  ↩    אל נא – זאת אמרתי למשטין.  ↩    מהרסה בנין – על פי מגלה לא: שסתירת זקנים בנין.  ↩    לבי יהמה כתנים – על פי ירמיה מח לו: לבי למואב כחלילים יהמה; מיכה א ח: אעשה מספד כתנים.  ↩    כתנים יצוחו ־ כתנים צוחים.  ↩    לרועות בגן שושנים – ל‘עפרות’ הרועות בגן שושנים, כלומר לעלמות היפות.  ↩    לא אחו – ולא לעפרות הרועות באחו. כלומר: לא לחיות. על פי שיר השירים ו ב: לרעות בגנים וללקט שושנים; שיר השירים ב טז: דודי לי ואני לו הרועה בשושנים; בראשית מא ב: ותרעינה באחו.  ↩    שאוהבן פרש רשתות בדרכן לצודן. על פי משלי כב ה: צנים פחים בדרך עקש.  ↩    את סודי – את סוד אהבתי.  ↩    ואת לבבי פצעו בצליל תכשיטיהן. ולבבי…לבבו – לשון נופל על לשון. על פי שיר השירים ד ט: לבבתיני אחותי כלה לבבתיני…באחד ענק מצורוניך.  ↩    ובהמיתו יבריח הצבי את הצידים היורים בו.  ↩    יחרים – יהרג.  ↩    יסרח – יחטא.  ↩    הבחץ ובשרין תקרבו על צבי להלחם בו.  ↩    צבי – האהוב.  ↩    אל דין – שישפט אותך.  ↩    דתך – מנהגך.  ↩    אל יעתר לאשר נפרד מנו אהובו, יצו, כאשר ירצה, את הזמן להשיבו.  ↩           "
2900,שלמה אבן גבירול,40,1,1,1,1,0,0,שלמה אבן גבירול,   	 	 	    ולה פי אלאפתכאר [ולו בהתפארו]     נטש לו ועזב אולי / והטה אזנך אלי  ואל־תט אחרי תקוה / ודע כי־הזמן כילי  תריבני אדמה כי / תקנא בי ובמשלי  ותרני ותראני / אשר ראו מהוללי  ושחקתי לילדי־יום / ועתה שחקו עלי  ואיך אירא בנות ימים / והימים בנות מלי  ואמנם כי אני נפש / והאדם כמעללי  ואמנם כי אני גלגל / והכוכב כמזלי  והארץ כמרכבתי / ואתה מלאו שולי  ולא־ידע לבבי רע / ולא־יגור באהלי  ולא־אשם ואם אשם / לבין בכיי ותוללי  ולא־אגיל ואם־אגיל / קנות רע בראש גילי  ובלבבי מדורת אש / ובכבדי ובכסלי  עדי אתן למרעי / והאל עד אמת עלי  נדיבתי ולא רעה / בזאת עיני ולא כלי  ושתיה לעמתי / ככף רגלי ומנעלי  ואתן אֽיבי מרמס / פעמי ועפר רגלי  ומטרה לחצי־פי / ומאכלת לגחלי.        
6038,יהודה קרני,332,1,3,4,1,0,1,יהודה קרני,"   	 	 	     האש, ששלחה באהליכם  והשרפה –  היש בהן כדי לשבר צמאון נפשי  הצמאה והעיפה?    כי עיפה נפשי ממראות ימים חסרי צבעים,  ומאשמורות;  והקריב איש קרבנו לאלילי תמול ושלשום  מתוך מסורות.    כי צמאה נפשי לרעננות־החליפות ולחזיונות –  ולו חזיונות הרס;  ובאה רוח חיה וחדשה פני מקדשים,  ועבודת כהנים תהא אחרת.    ויהי כשלחכה לשון האש את־פני הבית  ממסד ועד הטפחות –  ואני כנירון קיסר מעל לחרבן אומר שירה  ותשבחות.    באבדן פגר עולם ובצמח חדש  עלי חללי מורשת אבות;  ושירותי ותפלותי העתידות תתמרנה  מתוך להבות.        "
1747,יהודה הלוי,26,1,1,1,1,0,1,יהודה הלוי,   	 	 	     גלילי זבל ראו הדרך ונבעתו    וגלי תהום שתקו בצאתך ונצמתו    ואיך תעמדנה הנפשות בסודך    מקום אש מלהטת סלעים ונצתו    אבל יאמץ לבם בך אם תאמצם    ונלוו אלי רואים כבודך ושרתו    ולכן לך כל -הנשמות מהללות    אלהים לך נאוו תהלות ויאתו.         
3324,יוסף זליגר,44,1,3,4,1,0,1,יוסף זליגר,"   	 	 	     לרחום נגשים אמונים,  באימה שופכים תחנונים;  משמיעים קולות שבורים  בימי הזכרון החמורים.  מערב עד-ערב מטהרים,  למחות כל-פשע ממהרים;  מישרים לב ואשורים  ביום צום הכפורים.  במקדשנו הטבע בכבודו,  מבחר הצמחים בהודו;  סכותינו שתולות טורים  בימי חג הנצורים.  משובת יון נדחה,  תורת ישראל נצחה;  בניו נצבים כצורים  ומאירים בחג האורים.  כל-צוררינו כהמן אשמו  בכל-דור ודור נדממו!  ואנחנו זקנים עם-בחורים  צוהלים בחג הפורים.  נשמח בגאלה וחרות  בצאת ישראל מגרות;  לדורות נתפתחו אסורים  בפסח בליל שמורים  מקבלים תורת משה,  באהבה באין נושה;  בגן ובלב נעורים  לשניהם יום בכורים.       נדפס “ברמת המצפה” חוברת ה', קראקה תרס""ו.       "
4231,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	     אוי לי תאמר נפשי, כי מר לי מר,  טפח רוחי עלי1 ואתימר.  שמעתי קול אומר: שירך נשמר,  מי כמותך רחל לומדת שיר?  רוחי ישיב אלי: ריחי נמר,  גולה אחר גולה, עורי סמר,  טעמי לא עמד בי, כרמי זמר,  מכלמות אפחד, לא עוד אשיר.  אפנה צפון דרום קדמה וימה.  דעת נשים קלה, לזאת הורמה.2  אחר כמה שנים, הן עתה למה  יזכר מכלב מת כל-עיר כל-פלך?  הנה העד יעיד תושב והלך  אין חכמה לאשה כי אם בפלך.       נפל אשת יעקב מורפורגו    ה’תר""ז, 1847       ירושלמי י“ב, פי”ב דה""י, ומובא בעין יעקב  ↩    עולה למעלה כמשפט כל הגופות הקלים.  ↩           "
6719,חיים לנסקי,385,1,4,4,1,0,0,חיים לנסקי,"   	 	 	         ושוב נושאות גחלילות זיון    לארך משעולי גני סיון.    אי שביב נרו של צהר קן שלומי? –    מנר, מקן לא זכר, לא סימן.   1934       "
4256,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	    אל חכם הרזים בכל מיני חרוזים / רחל מורפורגו  קינה היא אל הלקח ארון האלהים, החסיד הענו, תפארת דורו, הישר והנאמן, הדרשן המפורסם, אשר הפליא לעשות טוב כל ימי חייו מה שאין הפה יכול לדבר והאזן יכולה לשמוע. אב“ד פה טריאסטי יע”א כמוהר“ר שבתי אלחנן טריויש האיר קהלתנו כ”ג שנה, ויסע מלאך האלהים מעיר טריאסטי אל עיר מולדתו טורינו ויצאו לקראתו בקול המון חוגג ובגילה ושמחה רבה. פתאם נקרא אל על כי אל-חנן לו, חפץ היה לשוב שמה, מנין שניו אשרי אדם עז לו בך, סיון בשנת ויתר עז.     קול שועת בת עמי מארץ מרחקים    נא סובבו העיר ברחובות ושוקים,    הן הצדיק אבד ספדו חגרו שקים,    איה אב הרחמן דל מעפר מקים.       בת קול   נקרא אל אל בשמים ממעל    משבתי שבת עמל, ותעל    נשמת אלחנן הוא רועה נאמן    לרעות בגנים אל אוצר טמן.       ותקהל העדה ותקרא   כלנו כצאן תעינו    איש איש אל בצעו פנינו    טובנו לדרש נכספת    ובחטאתנו נאספת.       איכה נרעה בלתך?    נשוב אל תוכחתך,    איכה נשא ראשנו    אם לא תשוב אלינו?       תשובת הרב   שמעו נא אחי לדברי הקשיבו    איש איש את רעו מדרכו השיבו;    ברכו אדוני דין אמת    הנחמו בני אינני מת!        הלכתי למנוחות – אל שבעה היכלות    אלהי הרוחות – אל רום המעלות    העלני חסדו – הראני כבודו,    הלבישני מדו – חנני מהודו!        עוד אשוב אתכם    היטיבו דרככם,    אתפלל עליכם    ואברך אתכם!       לכו ונשובה אל ה' כי הוא טרף וירפאני יך ויחבשני יחינו מיומים  אני רמ""ה ותולעה       "
4745,מאיר הלוי לטריס,70,1,2,3,1,0,0,מאיר הלוי לטריס,"   	 	 	    לחכם לבב ואמיץ כח בתבונתו, הד“ר יואל דייטש, ראש בית החנוך לילדי ישראל החרשים והאלמים בעיר וויען נ”י.   בן-בוזי החוזה על כנפי רוח    היה בדבר-אל ציר נאמן שלוח    בעפר שוכני דומה נשמה לפחת    לגאול ממות היורדים לשחת;    אז קמו מעפר עצמות יבשו    וחיים חדשים אז משנה ירשו!        כן אתה שפלים למרום הגבהת,    תרן לשון אלם נפלאות השמעת!    הדבר אין בהם נשפת במו    רוחך רוח דעת החיה כלמו,    אזניהם תחרשנה – ורוחם שומעת,    תאלמנה שפתותם – ונפשם יודעת!        אשריך איש חיל! אחי, אשריך!    בעבתות אהבה משכת אחריך    כל אמלל כל דומם בצר נעכרו    דלתי פה ואזן למו נסגרו    כי אתה יקר רוח! מסגרותם פתחת    ואלמים וחרשים חפשי שלחת!           "
394,רחל בלובשטיין,5,0,3,4,1,0,1,רחל בלובשטיין,"   	 	 	     יקרן בזיו תכלתו הנחל במורד,  ויובלו יסער ויתגעש בזעם.  ראה: באפיק אחד חברו שניהם לעד,  אך עוד להם אפיק – בו יפגשו אי־פעם?  כן בנפשי מהולים רך אהבה ושאט,  מועם טהר רחשי במרי יגון וזעם.        "
4012,אברהם אבן עזרא,46,1,1,1,1,0,0,אברהם אבן עזרא,"   	 	 	    על פרוש שיר השירים לתלמידו בנימין     אני אל אל אדרוש,    ואודנו בראש    בטרם שאפרוש    דברים הישרים;    לפנים בפדותו    בנו, החכים אותו,    ומימינו דתו    שמורה לדורים,    ורוח חן העיר    לבנימין צעיר,    ועל ילדי העיר    ימין שכלו הרים;    למעלת הוד יעל,    כגבר הקם על,    לזאת חקתי על    שמו שיר השירים.        "
5799,יצחק קצנלסון,277,1,3,4,1,0,0,יצחק קצנלסון,"   	 	 	     מי מצלצל? מי־מי־מי?  קול מצלה נשמע לי.    קול מצלה, כמדמני –  ואין באחו איש, רק אני.    אך זה פלא מוזר־זר!  מי מצלצל פה בכר?    אין איש – ועולה קול פעמון:  אשמע, אשמע ולא אאמין!     מי מצלצל.jpg        "
4258,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	וזה השיר לכלה הנ""ל ביום צאתה מטריאסטי ללכת עם חתנה אל פאדובה 	    וזה השיר לכלה הנ""ל ביום צאתה מטריאסטי ללכת עם חתנה אל פאדובה: / רחל מורפורגו     לזאת יקרא חפצי-בה.        רחל עם רחל נקשרת    כענק עלי גרגרת,    אהבתך לי תפארת    על ראשי הנך כותרת.        טוב טעמך מכל-פרפרת    לי ינעם, אך את סותרת    החברה, להיות נבחרת    מסלם אל עיר אחרת        שירה זאת הנה מזכרת    אהבה מהיות נעדרת    הומיה אני שוררת.        יום אל יום אשמע אגרת    דברי שלום, גם אוגרת    לשלמה רחל עטרת:     ה’תר""ז, 1847       "
340,רחל בלובשטיין,5,0,3,4,1,0,1,רחל בלובשטיין,"   	 	 	     על ערוגות הגן, בנוף טלול וחם    פרחי-אולי גדלו רעננים;    כטוב בגננים ידעתי לטפחם,    כטוב בגננים!        ולילה בלילו – זקיף על המשמר    בשערי הגן ללא לאות    סכותי על ציצי בפני רוחה הקר,    רוחה של ודאות.        אך היא מצאה סודי ותערים עלי,    אך היא שקדה מאד על גזר-הדין;    לתת כבית-עלמין את גן שעשועי,    לתת כבית-עלמין.       תרפ""ח       "
3102,שלמה אבן גבירול,40,1,1,1,1,0,0,שלמה אבן גבירול,"   	 	 	         את כל מן / ואיכה יתקן חסרון וימן    אבי מדע ויראה / שחוק על פיו להתנכר ונסמן    [י]קוד ישחית בשרים / כתבם על לחיינו לסמן    פרת ייבש ואליו / קרא אם יענה פסל וחמן    [ביו]ם יקראך הכון וזכרה / קריאת בת אביחיל להמן    ראוני תלאותיו ולולי / כבוד נפשי לכדוני בחרמן    [ונלח]מתי, ידידי, בתלאות / עדי כי נג[א]לה חרבי בדמן    כב יינק האנחות / לעיני איש ובסתר יקימן    אשר יאור לעת ערב כאלו / בגויו נאסף שמש ונטמן    בקטנה יחזה תבל כאלו / בעניו נפגשו צפון ותימן    ובקש מנעוריו הגדולות / מאד, עד כי מצאוהו מקומן    ולו על המשוררים מחשבות / תכסינה שאוני ים בקומן    ועיני הזמן כהו, ונסגר / לבבו מתבונותיו, ונשמן    בכה מאין דמי לדמי שנותי / אשר [נ]לאת עצת נפשי הרימן    ונפשי ־ כלחיים, ולילות ־ / כאלו משער דודי קרמן    יפתני בכוס חלבון ירקרק / ינקו משדי כרם מזמן    ודבק בבתולה עד אשר כי / בגויו שלחה רזון במשמן    ודל, כי מלאה עדן, בשרו / כרשו עד אשר עשת ושמן    וטעמו מר עדי אגזר ואמר / אשר הוא מזמן אומר ותימן    אשר ידמה דמות עינו בעיני / כמו עין הבדלח או כעין מן    כמראה גחלי אש, עת יהוצק / במזרק מעשה חרש ואמן    ועת יקום בכתף כף ימנית / / יקנא השמאלי בו להימן    אשר עינו כעין זהב אשר קט / בארך הזמן [הוש]ת במכמן    ירקד כל קשה לבב ואולם / ישמח כל דוה לבב ואלמן    וגם ישתחוו לו היגונים / כמו השתחוות אשור לשלמן    יפתה נעמו לבות חכמים / ויעזב כל קשה לב רך ורחמן    ועודנו יפתה לוט ויסית / אחשורוש עדי ישלח מהומן    ימהר בקרב ללכד אבירים / ולו ששי ותלמי ואחימן    ויהרג האנוש מאין שפך דם / וימית מחנות גבור ו[ה]מן    ויוליד לעמל ארץ מנשה / וי[עש]יר עד יהי דואג כנעמן    ולא סר עד הרגהו מנשה / ובגד מהיות רע ונאמן    ושכבנו עלי מטת אבישי / כמתים נקברו יחד באשמן    שתינוהו ובינינו אחי..ו / ועמו        "
4840,יעקב לרנר,79,1,3,4,1,0,0,יעקב לרנר,"   	 	צלצלי קיץ 	     לא שפי כגונב הגבולים –    הוא נכנס בפומבי ותרועה,    וישלח מלאכים מרנינים    להביא אלינו השמועה:        כי פרחה בשדמות הקמה,    כי ירן כל פרח למינו,    כי חנטו היערים מסביב,    כי יהגה כבר גוזל מקנו;        ובגלי האחו יתהוללו:    פה עגל בן-בקר, פה סיח;    ומשבץ בחופיו כבערש,    מתפנק הפלג ומחיך.        וקורא קול-קיץ אלינו:    צאו-נא מכבשן הכרכים!    הזקיפו שדרתכם השחוחה    וחזקו שריריכם הנמקים.        הדליקו בעינכם נר-חיים    ורפאו נשמתכם הרעועה;    טבלוה באורות ארגמן    ובטל השמים רחצוה.        המלטו מתימרות האבק    ולינו בנוים שאננים,    הטמירים בחיק העמקים    ואובדים בירקות וגנים.        תשכימו עם עמוד-השחר    ותטילו בשבילי הכרמים:    שם תרוו מדשן התנובות    ושכרתם מחריפות-הבשמים.        ופטורים מחובות ועלים    תתפשטו הגשמות השחורה –    וקרם עליכם עור חדש    וטהרתם ככרוכי-האורה;        וצצו בן-רגע על גבכם    גפים קלילים אורירים –    ודאיתם לרומו של עולם    וצללתם בזיוים אדירים.        וראיתם כל גנזי הבריאה,    כל חסנה ועזוזי תפארתה –    ונשמתם בחזות אבירים,    ולבכם המחדש יקרטע.       תרס""ט       "
3829,אברהם אבן עזרא,46,1,1,1,1,0,0,אברהם אבן עזרא,"   	 	 	    (מאורה (לפורים)     יום בהמן אף אל חרה,    ליהודים היתה אורה.    איך קדוש אל לזר נמכר?    נין מזנב על זאת נעכר,    כי לנגד אל חי נזכר    תת תחלה עשרים גרה.    באמת, אל הוא היועץ!    מה יחשב אויב רועץ?    צר לנפשו עשה העץ,    כי עצת נפתל נמהרה.    רננו בנים יום נושעו,    מעשי יה בהם נודעו,    אז אצילים פורים קבעו –    נעשה על פי התורה.    הגברת, בידי אמה    גם ביד אח ישבה דומה,    עד שחקים ידה רמה –    היא בתוכם מתנכרה.    מה תדבר למריביה    רעיה, עד תושיביה?    כי תרחם ותשיביה    לך, ויובל שי למורא.        "
4075,אברהם אבן עזרא,46,1,1,1,1,0,0,אברהם אבן עזרא,"   	 	 	     ארבעה עמדו על הים,    צור וציר צאן וצר;    צר הציק לצאן,    וצאן צעק לציר,    וציר חנן לצור,    וצור צוה לציר,    צא וחלץ צאני מיד צר;    זה צור ישענו,    פצו פה קהלנו,    ואמרו, יהוה מלכנו    הוא יושיענו    צור ישראל.        "
3471,אברהם אבן עזרא,46,1,1,1,1,0,0,אברהם אבן עזרא,"   	 	 	     הקנקן ריקן בלי יין,  והגבינה גנובה בלי זין,  והגברת עורת בלי עין –  חגרת ונשברת צעדה עלי עין.  ואנשי המקום אחי קין,  ומותר האדם אשר בו אין.  אם אין אני דר שם –  אשים בראשה העין.          "
2560,שמואל הנגיד,32,1,1,1,1,0,0,שמואל הנגיד,   	 	 	     חכמים בחנו מה-טוב לאדם    ולא מצאו לאיש טוב מידידים    ונסו עוד ולא מצאו בכלם    כאח נמצא בצרה כמצדים    ושבו עוד ונסו טוב פעלים    ולא מצאו כמו פעל חסדים    טעמוהו וכלו ממתקים    וראוהו וכלו מחמדים.          
4738,מאיר הלוי לטריס,70,1,2,3,1,0,0,מאיר הלוי לטריס,"   	 	 	     1    מחשכי יערות! מקום אור לא יופיע    מקום סתר חשכם בלהות שחת יודיע;    תועפות צורים! עד שמים יגיעו    ובין נקרותם תנים ואיים יריעו;    אגמי נפש! במקום שואה יזרבו    ילפתו ארחות תהו דללו וחרבו;    את ארץ צרה! חזיון שמות נצח!    מי יתן ותערכו לי דמות מות ורצח!    אצלו נא פלצות לנפשי בחיי נקטה    ותהי לי מזכרת נצח הגות לבי עתה.    אחי הלך ואיננו –    שכיות לבי עוד יעבור לרגעים אשורנו    מפתח שפתיו אחזה בהגיגי אזין קולהו    במו מעיני יעמוד ואכיר מראהו;    אולם בשאול יצועו בצלמות נוהו    שמה בזרוע רמה הנצח יאחזהו!    לבו לא תחלה עוד תוחלת ממשכה    בעמל אנוש איניהו ורוחו שככה    פה יגונות צררוהו – המות לכדו ברשתו    ואבדו בתהו רגע הכביד נחשתו.    עתה במעוף צוקה רבעו בשאול תחתיה    אך צעדי מלך בלהות עינו צופיה    זאת מנת אדם חי! דומם בקבר הנהו    התשוקה העלוקה אך היא תציקהו.    ומה יהי גורלי? המבני אלהים אני?    כמו היה הנני וכמוהו אל הדימני.    הן ימי כצל נטוי ינוסו כמוהו    אור החיים יחדל ויאבדו בתהו    ליל דומה יאתה אחרי יומי פנה    ובירכתי בור נצח המותה אישנה.    נצח! מבוכת ים נורא! יכיל ימי עולם!    “את גוחי מבהו!” מלא תבל יתנו קולם    מלוא תבל כנן אל מעמך נוצרו    אף חרבות דור דור מידך נגזרו.    שכיות חמדה אחרון על עפר יקומו    על שמות אשר תשים בחסנם ירומו.    בלי קץ! מי יספור שניך מספור נשגבו?    גם שנות עולמים נגדך מאפס נחשבו.    מי יודע טרם שמשנו רכב שמים    כמה מאורות דועכו לפני שנות רבותים? 2    כי גם מזרות על לא לעד יעמדו    בדבר אל היו – יראה בם ויתנודדו    ידעכו ממקומם יהפכו כחומר חותם    אמנם אתה הן תעמוד ולא תחשוב אותם.    כוכבי שמים מסלותם ילכו ואורו    ושבועות חקות שנים לנו ישמורו    כציץ המה נגדך כחבצלת בבוקר פורחת    לערב ימוללו וחמודם על עפר נחת.    טרם מבטן תהו ארץ וחוצות יצאו    ובדבר פי אל נכבדי מים נבראו    עד לא אמץ ממעל גבהי שמים    ויתן לצבאיו חוק ולפעלו ידים    בהלו נרו עלי אפל וצלמות    וארץ צבי מלא סדרים יצר לשבת    אתה כיום אז לימין עליון דאית    עד לא אמר ויהי שעשועיו היית.    ובהמיר ארץ עת שמי קדם יחרבו    נמגים כל צבאם לתהו ובהו שבו    עת גם שמים חדשים ישאו שממה    ומלא תבל לשאית קדומים דמה    אתה לא תחדל שנותיך לא יתמו    גם באפס כל ימשכו ובלי דר קמו.    גם מחשבות לב גבולות לא למו נצבו    נגדם גם כנפי רוח מתהו נחשבו    ואש להט וקול שאון לאט יתנהלו –    לבוא עד תכונתך אך לשוא עמלו.    אספה דרות לאלף נוספה נשגבה    אכונן על מוסדות תבל עוד מרומי רבבה    ארב ספורות ארב עד תלא לשוני    ואליך אחוז-חילה אביט ממכוני–    איכה? עוד מנגד עיני נסתרת    לא אדע ספורות תמיד כליל נשארת! –    אלי! אתה יסוד כל אתה!    מאור ושמש! בך אדע מועדי עולמים    בכנפי צדקה תמיד תזרח כיום תמים    אין מבוא אין מוצא ליפעת הדר אורך    נצח נצחים מה הוא? רגע קטן בעיניך.    לו מעשי ידיך תרף תסב עינים    למרום תשוב תתהלך חוג שמים–    אז תרגז שאול תפתה תפתח פיה    ואבדון יעור מירכתי ארץ נשיה    ויקלע מלוא תבל לאין לכליון תהו    ואף על ימי עולם ינטו אבני בהו!    גדול על כל אלהים! שגיא ורב כח    מה אנוש? רמה, דכא הולך שחוח    כדק יטל ואיננו אפע הוא בעיניך.    אחזה בך ואראה שמיך מה הם נגדך?    אף כי אנכי תולעה; תמול באתי הלום    מחר ארד מזה – יומי גז חיש כחלום!    ממעי אמי נקראתי ואנכי לא אויתי    לא ידעתי נפשי כלא היה הייתי    אתה אמרת ואהי כי לפנים כציץ שדי    בלי דעת רביתי ותושיה לא עשו ידי    כבהמה אין הבין דמיתי נמשלתי    לא נשוא אבר לא עלות מעלה יכלתי    פליאה מני זרה לי תפארת גאון חלד    אזני כבדו עיני שעו בעודי רך וילד    הגות לבי לא רוממה לא התנשאה    אך כאב רעבון חתול אך אלה ידעה.    בית חמרי זה הגדיל וישגה ברבות ימי    עטיני נמלאו חלב ושקוי עצמי    רגש פנימה החל מבעד לכליותי    לשלח אוני חפשי לפתח מוסרותי    רגלי הטיבה לכת אחרי כי מעדה    לשוני דברה בחכי אחרי כי כבדה    וכגדל גוי גם רוחי בי גדלה    העלות אבר מעלה משפל החלה    כזבוב לא-עז בחום יום ישכח שכח    ומעל לגבול כחו יעפיל לפרח.    נפלאות לאין מספר כל היום חזיתי    עשרתי יום יום רחוק וקרוב צפיתי    בנותי השכלתי קרבתי רחקתי    חשבתי מחשבות מאסתי חשקתי    שולל הלכתי נוקשתי בפחד ושבר    ישנתי ואחליף כח – כה נהייתי גבר!    עתה הומה לבי לי כי קרבו ימי מנוח    אדדה כל שנותי שחותי יגיע כח    הגילה תחלץ ממני עוף תגביה    אל בני-הנעורים תדא עז פניהם תגיה    נפשי בחלה בי מר לי אור השמש    ותבל תחתל לעיני במשואה ואמש    מדי דברי איעף שחותי יגיע כח    לא ידעתי איחל אך: יקרבו ימי מנוח! –        ) Nach Haller's “Ewigkeit.” המשורר הנשגב הזה כתב הערה אחת בעקב שירו וז""ל: אל יפול לב אדם בשמעו אותי מדבר מן המות כמו מכליון חרוץ ואחרית כל תקוה חלילה. דע נא קורא נעים! כי אם עצרתי כח לכתוב השירה הזאת עד תמה, הראיתי לדעת כי נתיבת אל–מות ילך האדם לבית עולמו. ובלעדי אגיד, הלא שומה היא בלב כל משכיל, כי דרך חיים ונעימות נצח נחלת הישר באדם מאלים.  ↩    )ע“ד המאמר בב”ד: הקב""ה בונה עולמות ומחריבן.  ↩           "
5929,יהודה קרני,332,1,3,4,1,0,1,יהודה קרני,   	 	 	     אין לחקר מדי ואין לשאל  לדרך או משעול.  כי סופך להיות מכלם נשול.    יומם גורלך לילך  אילך ואילך  עד שמעיפות תחתיך תשלך.    ובלילה כי שמימה תביט  וראית כוכב פשוט או שביט –  והאמנת כי הוא לך קברניט.    ותהי נא דרכך אמונה ובוטחה  כי בכל נפשך ומאדך  אם חייך לא קימת – קימת מותך.        
2367,שמואל הנגיד,32,1,1,1,1,0,0,שמואל הנגיד,   	 	 	     התלעג משפל רוח    באשפות מעני שכב    ירא פן-יש בקרבו לב    עלי גב שבתאי רכב.          
2428,שמואל הנגיד,32,1,1,1,1,0,0,שמואל הנגיד,   	 	 	     התירא מגאון רעים    וכי עצמו ורב כחם    ירא מאל ורעים יי-    ראו ממך בעל-כרחם.          
2054,שמואל הנגיד,32,1,1,1,1,0,0,שמואל הנגיד,   	 	 	    אדם יפה / ר'      אדם יפה תאר לו    קומה כתבנית היכל    מה-יפיך או מדת    ארכך ושמך סכל.        
4836,יעקב לרנר,79,1,3,4,1,0,0,יעקב לרנר,"   	 	 	     סוד פתר לי צחוקך:אהבתי!    ועצבך לי הגיד: הנני!    ואני – הן תכנת את מחשבתי    ומי עוד כלבבך רואני?  בנפל גל-צמתך על מצח    וכשעשע על לחיך אדמימות –    ואדע: בסתר אש-נצח –    אך דברים נכלכל בנמוס.  ושפה לשפה נמשכת,    עוד רגע – ותחולל הנשיקה!    אך יד-מי בעדנו סוככת    וזרועות מזרועות מרחיקה?  ומה היא התרמית הגלויה:    לנסות איש אחיו בחידות?    מה-בושה לתשוקה הסמויה    וחובה וחשבון-עתידות?  נפשנו לברזל לקוחה    וגאלת הלבבות לא-לנו;    בערבת חיינו הדלוחה    אשרינו אם רגע מצאנו.  בקרח הימים הנורא    זכרונו כמעין בציה.    ולנו דרור רגע הן קרא –    מי יתן גם קסם הנשיה!…  תרע""ה        "
3911,אברהם אבן עזרא,46,1,1,1,1,0,0,אברהם אבן עזרא,"   	 	 	     פיוט לחנוכה      ישע בשרו אם גולה / כי בא יום גאולים,    ויהי לה לשם ותהלה / אל שוכן זבולים.    אהבת אב המונים העיר / היום לעדתו –    וישפך עלי איש שעיר / כאש את חמתו    ויאביד שרידיו מעיר / וישים נותו;    וימציא צרי ותעלה / לעניים אמלים,    החוכים פדות וגאלה / ולישע מיחלים.    באו להגות רב טובה / עשה מלפנים    ותנו לו תהלה ערבה / וחמודי רננים,    כי השמיד בחמה רבה / מלכות היונים –    יום באו להשים תהלה / בילדים אצילים    ולתתן מעי מפלה / מקדש עם גבולים.    רם לב צר בבואו לפנים / ויגדל גאונו,    ולכלות בני איתנים / השיאו זדונו,    אולם שב בבשת פנים / ויכלה המונו,    מתנם אחזה חלחלה – / כל עובדי אלילים –    ולדך נתנה הצלה / וגבורה לכושלים.    הכהנים בבואם ראו / פך אחת חתומה,    שמן בה להדליק מצאו / יום אחד, והמה    הדליקו שמונה מלאו / בברכה עצומה.    אז הודו לשוכן מעלה, / כי מעשיו גדולים,    כי רפאות למחלה העלה / וצרי לעמלים.    משכילים שמונת ימים / האלה לדורים    קבעו, להיותם שומים / יום שמחה ושירים,    גם נרות יהוא מוקמים / על פתחי שערים:    זכרון לנס הנפלא; / לכן על מחולים    שירו, ועשו יום צהלה / ותנו מהללים.    ׳בת ציון, בכל לב עלזי / ושתי כוס ישועות!    הנה לך אגלה רזי / ואקים שבועות.    נשבעתי עלי יד חוזי / לאסף מתנועות    העם, שלקחתיו נחלה / לי, ובכל שבילים    אקרא: סקלו המסלה / חיש לעבר גאולים!׳        "
2459,שמואל הנגיד,32,1,1,1,1,0,0,שמואל הנגיד,"   	 	 	    — — È — — È — — — È — — È —   — — È — — È — — — È — — —   יום צר ומצוק אני זוכר בשורתך –   טוב את וצדק במו פיך ובלבבך!    אזכר בשורה אשר היא לי לנחם בבוא  צרה, ואוחיל לישעך ושגובך:    תשלח לעבדך, והוא שוכב בערשו והוא  נער, שרפים לבשרני ברב טובך.    ישבו לנגדי, ומיכאל אזי שח: כה    אמר יי, אשר יריב לך ריבך:    5 כי תעבר יום במי צרה — אני אתך,   לא ישטפוך נהרות יום קרב אויבך.    גם גבריאל חברו בשרני אשר     שמע במרכבתך עלי, ובסביבך:    כי תלכה לך במו אש — לא תכוה לך,  אמר ללהב ולא יבער לעולם בך    זאת הבשורה אשר אתמך כחרב ביד,   אראה חרבות ואשען עלי חרבך!           "
3258,שלמה אבן גבירול,40,1,1,1,1,0,0,שלמה אבן גבירול,   	 	 	    - - - -   ארוממך חזקי וחלקי  בבואי ברב דבקי ודפקי  גם בשפכי זעקי וצעקי  בקראי ענני אלהי צדקי.      דרשתיך בשמשי ואמשי  האזינה לחשי ורחשי  והעבר נא יקשי ומוקשי  שובה יי חלצה נפשי.      זרה נא עוון ארבי ועקבי  חבש מחץ עלבי ועצבי  טהר סגור לבי וחבי  ורוח נכון חדש בקרבי.      יום עמדי באלפי וטפי  כבש יה קשי ערפי ואכפי  לך אפרש כפי ואפי  ושפתי רננות יהלל פי.      מיום שחות ברכי בפרכי  נשבת תמיד ערכי ונסכי  שברתי בחלכי למלכי  יי אלהי יגיה חשכי.      עגמתי בלחצי ומחצי  פרוך ביד חורצי וקורצי  צפיתי לאומצי ועולצי  כי הוא יוציא.      קצץ חוט שביסי וציצי  רחק עסיסי ודם רסיסי  שבת מגיסי וסר בסיסי  אמרתי אתה מחסי.      תתי שפת לקחי כרקחי  שתי ערך שבחי כזבחי  שדי שעה שיחי כפיחי  בידך אפקיד רוחי.      למדני צור מצודתי  מצות עבודתי ודתי  הבן תעודתי עדתי  אדני נגדך כל תאותי.      גאה תמך רגלי ודגלי  בצלעי סמך כשלי וחשלי  יה קומם נפלי ושפלי  סלעי ומצודתי ומפלטי לי      רומם בהוד סעיפי סחיפי  והשב לראש מניפי צניפי  לעת ערך צפצופי כצופי  יהיו לרצון אמרי פי.              
3390,מרדכי צבי מאנה,45,1,3,3,1,0,0,מרדכי צבי מאנה,"   	 	 	    אשר הקימו עדת המתפללים בבית-אך אשר לבית מחסה ליתומים בפעטערבורג בשנת תרמ""א. החזיון יוצא לפעלו בערב יום ראשון של חג הסכות.  1.   עד אפסי ים נטה שמש שוקע,    ובקוי זהר האדים חוג שמים,    זיו חכלילי על עבים ישתרע,    ותכלת בהיר נשקף בין הקרעים    2.   וישב רוח צח – עבים נפזרו,    נרות אין מספר ממעל הבריקו,    ופני ירח ככסף הטהרו,    שפע אור ספיר על ארץ יריקו,    3.   בדמי שקט ליל תבל נמלאה,    אך לב בת יעקב – בנעימות רגשי קדש;    ליל התקדש חג האח עתה באה!    בחמשה עשר לשביעי החדש.    4.   גם התולדה הטיבה פניה,    נדמה הסער, מטרות עוז חדלו,    ומלכת הליל שם בעריפיה,    עם צבאות כוכבים מגיל יהלו.    5.   ויהי גם לבי, מתהום עצב עלה,    שרעפי קדש בי עד מרום גאו;    כי גר אני פה חיש שכחתי כלה,    כי רק אהבת חסד פה עיני ראו.    6.   פה עיר המלוכה בית מחסה ליתומים,    ובני חן בו יפרחו על פלגי דעת,    בו תורה גם חכמה יחדו כתאומים,    בו מקדש יה דעת אל בם לטעת.    7.   ובליל זה עם אל אל בית אל נועדו,    בתפלת הערב לבם שפכו;    ובתוך המון חוגג בגן יצעדו,    אל סכת יפי כחקה ערכו.    8.   בין סרעפי עצים אט ילך רוח,    ברכתם ירעיפו שפתי עפאים;    הנה הסכה! – אור צח בה זרוח –    גם בלבב כל איש זרוח אור נעים.    9.   מה זכו, מה צחו עיני ירח!    ובחן וידידות איך יביט, יופיע;    קו נגהו יחדר עד לבי בכח,    ומיתרי כנורו יעיר, יגיע.    10.   נפשי התאבכה, רגשותי פרצו,    על כנפי דמיוני עפתי, דאיתי,    מקרי בת יעקב מקדם נקבצו,    ומחזות שונים ברוח חזיתי.    11.   על מדבר צלמות תהו ושממה,    שמים טהרו כדק נטיו;    ירח נעים! היית גם שמה,    עיניך הטהרות מה שם חזיו?    12.   „סכות לרבבות על מישור תעמדנה,    ובני ישראל עלזי לבב במו;    אשה לרעותה חסדי יה תגדנה,    איש אל רעהו פלאי צור עושמו“.    13.   פתאם על הר ציון באתי ברוח,    שם בית אלהים יתנוסס ברמה,    אור יקר, אור שדי, עליו זרוח,    אל חג האסיף עם אל נאספו שמה.    14.   וביפיו מלך עיניהם תחזינה,    וברק הדר ציון וירושלים;    תשקנה חוצות קריה ותהמינה,    מצבים רבים בם שועים נשאים.    15.   על הר הזיתים בין עצי התמרים,    בעדי עדים שם סכות ענפים;    שם המון חוגג, אצילים גם שרים,    בתרועה ובקול שיר יחדו נאספים.    16.   ומן שמים עינים יביטו,    עיני כוכבים שמרי עיר הקדש;    גם עיני סהר מבט חן יושיטו,    כספיר מראהו בחצי החדש.    17.   פתאם לספרד הובאתי ברוח;    ארץ הדמים אכלת יושביה;    חשכת בלהה עליה תנוח,    ובחשרת ערפל כסו שמיה.    18.   שם עמק ארזים בין רכסי הרים,    ונטויה סכה בין חגוי הסלעים;    מחמת אויב שם אנוסים נסתרים,    ישפכו בחג לבם אל אל שמים.    19.   בדממה ארזי אל קולם יאזינו,    קול שועת בת עמי כל לב פולח,    לראות ענותם עיני מי יהינו?    פתאם מבין עבים יצא ירח!    20.   חיש כל חזיונותי תמו גם ספו,    וחלמות עוד אינם, עיני נפקחו;    אך סערות שרעפי עוד לא חלפו,    עוד מקרי עמי מני לא נשכחו.    21.   כן ראה יעקב תור־זהב, עת־רעה,    כן שמע סהר בכיו גם רנתו;    אך עתה, נודה אל עת ישעו באה,    ולעין השמש תתנוסס נס דתו.    22.   עתה שבט מישור בידי מלכנו,    חק אנוש לנו, תושבי רסיה;    ובלי מפריע נעבוד לאלהינו,    גם עמים יראו דתנו הנקיה.    23.   גם פה בסכה מה נעים שבתנו!    אך רגשי ענג, אך שקט אך ששון;    כי כנפי מלכנו סככות עלינו,    תחת ממשלתו בל יקרנו אסון.    24.   הרק ברכתך, שדי, על מלכנו!    על בניו הנסיכים – נצח ישליו!    וראה נדבת לב אצילי עמנו,    תחת כנפי חסדם אבדים יחסיו.    25.   ולתלפיות בית מחסה זה הקימו,    ויתומים עזובים בו יראו חיים;    הם הם שם יעקב לתהלה ישימו,    שים גם למו ימים כימי שמים.    26.   שם גנצבורג ינון לפני שמש נצח!    הוא יסד הבית בו נתהללה;    צדקת פזרונו לו נזר על מצח,    ברכהו, נצרהו עד עולם סלה!       תשרי, תרמ""א, פעטערבורג       "
5064,יצחק אבן כלפון,113,1,1,1,1,0,0,יצחק אבן כלפון,"   	 	 	    דברי עידוד לשמואל הנגיד   פני תבל כצואר המצרע, /לכן הרק בפניה– צדקה,    והנעל בערף אוהביה / וגלוי מערם– חקה חקוקה!    לכן רום ללענה, אם תהכיל, / והראם כי תרומו מתיקה    ורוה חרבך מדם בני איש / ולא תשמע אליהם קול נאקה,    ולא תחמל עלי קטן וגדול / ותאמר כי בזה יש לי חשיקה:    נחשים הם ועקרבים– ולו ת– / עניק להם יחידתך עניקה.    בני תבל לעולם יבגדו, כ- / אשר תבגד בעת צרה וצוקה.    אמת המה כאמם– כן הביאם / ברחם הרחבה העמקה,    הרג אותם במו סתר וגלוי, / ואל ערב ללא תרד עלוקה!        "
3023,שלמה אבן גבירול,40,1,1,1,1,0,0,שלמה אבן גבירול,   	 	 	     אמר לכסיל ולא ככסיל ועיש / וגם חיה ולא ככפיר וליש    אשר ידמה בעת ידם כמו איש / ועת ידם יהי כשור ותיש.        
6657,חיים לנסקי,385,1,4,4,1,0,0,חיים לנסקי,"   	 	 	       אכן, סער! מאן הוא סואן,    כה ידוע וכה אלמוני?    אכן, סער! ואף־על־פי־כן,    בשאונו כמה רך הרמוני!    עונדים חזיזים זרי זיו    לראשי צפצפות ובכאים.    נתקל האגם בזרזיף    ככוס בכוס בנקוש “לחיים”.    ראשית קיץ או קץ הימין?    הבהקיץ או אראה חלומות?    אך ברי ולבי יאמין –    זה היום יום זווג עולמות.    שמים לארץ קרבו…    עוד מעט ואלהי הרוחות    ירעים באדיר: פרו ורבו!    ויקרא את ה“שבע ברכות”.        "
2149,שמואל הנגיד,32,1,1,1,1,0,0,שמואל הנגיד,   	 	 	     ואומר אמר מי כל יאשרוהו    עניתיו אשר יטיב במלוליו    ומי הוא אשר בו מום ישימון כל    עניתיו אשר ירע במפעליו.         
1121,שאול טשרניחובסקי,16,1,3,4,1,0,1,שאול טשרניחובסקי,"   	 	 	     לא רגעי שנת, טבע, וחלומות ימתקו,  רק רגש בך אראה וסערות הקרב:  על מרום שיא הריך ובמכרות עמקו,  בתהומות הישימון ובצל חביון עב.  כי תאבל נפשי, ופצעי יזעקו,  תקוותי תבלנה כשושן בסתו,  אנודה למקום שם משברים ינאקו  למקום צוקיו ירים צור אדיר ושב.  אז בשתי מגלים הרבים בסלעים,  שהמה, בהתמוללם, שבים לרגעים,  וטור מטור ירום, גל יגבר מגל;  מצורים נכלמתי, שהמה בגאונם  אל מחץ משברים, אל נהמם והמונם  יסגירו את לבם וראשיהם אל על…       אודיסה 1896       "
728,משה אבן עזרא,11,1,1,1,1,0,0,משה אבן עזרא,   	 	 	     אראה ימי הקר והחם גם / קיץ ואביטה זמן-חרף  מאין שתות יין ימי רעה / המה ובשתותו ימי-חרף.          
93,יהודה ליב גורדון,2,1,3,3,1,0,0,יהודה ליב גורדון,"   	 	 	     א    ברחוב ממכר העבדים בשדה צען  בחצר הקטרה על יד השער  ארחת ישמעאלים הבאה מכנען  הביאה למכור עבד עברי נער.  עבד הוא – אך הכרת פניו תען  כי לא נצר נתעב הוא מעצי יער,  כי אמלל זה פה ימכר ממכרת  חטר הוא מגזע נכבדי קרת.  משלמות עבדתו מבלויי בגד  תציץ תמת נפש ונדיבות רוח,  וכהציץ מקרעי עבים מנגד  בימי הבציר אור שמש זרוח;  חכו יין הטוב, ניבו צוף ומגד,  עיניו ספירים, רקתו תפוח;  ובכל התלאות את נפשו מצאו  עוד עקבות יפיו על פניו נודעו.  הוי שבוי בן חורים, עבד בן שוע,  מי רך רגליך הקריב לנחשתים?  מי כתנתך פסים הזיד לקרוע  וסחבך בסחבות ארצה מצרים?  אחיך, אחיך – כל לב ינוע!  הם מכרו אתכה בעבור נעלים.  הוי שנאת אחים, הוי אש מתלקחת,  משביב קנאה תצא תיקד עד שחת!  הן אב אחד, הן אל אחד להמה,  איכה לשפך דמו אמר גמרו;  אפם לא שב, נקמתם לא שלמה,  גם עת אל הבור עצמותיו נפזרו;  וכצאן אובדת עוד ימכרוהו המה  בידי ישמעאלים מגלעד עברו.  ישמעאלים! ולרע לב אדם למה  לא הבאתם אתכם צרי משמה?  ובביתו אב זקן יריד בבכי  יתפלש באפר ימרט השער:  ""לבני – יקרא – אתאבל כל עוד אחי;  חיה רעה אכלתהו ביער!"" –  ובנו לא טרף כי אם הלך דחי,  כי אם ימכר כעבד בשער;  לא חיה רעה ביער שחתתו  כי אם קנאת אחים חי אכלתו.  ומקום ממכר העבדים שוק רבוע  עשוי קנים ומוסב חומת אבן;  חציו ערם על הרצפה שרוע  מוטל העלם על אלמת תבן,  יתכס בשמיכה מהיותו צנוע,  יעף לא ינוד, ולסובביו לא יבן;  סביב נפש אדם כארבה רבו  מקצות כל הארץ למכור נצבו.  שם כושים חומים ולהבים יעמדו,  מלוד ומפוט דמשק ובבל,  משבא מערב מאשור ומהדו;  מהם גדלי קומה עומסים בסבל,  מהם גמדים בבית יעבדו,  שרים ומחוללים ופרטים על נבל.  והמון קונים שונים שמה נקהלו  יבחנום ויבקרום למחירם ישאלו.  שם מאפריון הדור יצא שער  איש עוטה שש ומכרבל רקמתים,  בא בימים וכבר ילבין לו שער:  “פוטיפר הוא, שר טבחי מצרים!” –  ובאגדות העבדים את הנער  העברי כמעט ראה לעינים  ויתיצב עליו ויבחנהו  ויקר נפשו הכיר מיפי פניהו.  “אי מזה עבד זה?” – מארץ עבר! –  “הידעת לקרא גם לכתב?” – ידעתי.  “התמים הוא?” – אין בו כל מום ושבר.  “ושפת מצרים תשמע?” – שמעתי.  “ומה-מולדתך?” – הייתי גבר  אפרתי טרם לעבדות הגעתי.  “ומחירו?” – אלף שקל לכבודך.  “הא לך הכסף, הבה לי עבדך”.   ב    פרדס נחמד שתול על פלגי מים,  בו יעל כל עץ נחמד לעינים,  שם ינץ השקד תפרח הגפן,  הזית יסתבל לבנת הצמר,  הרמון יתכסה בשני תולעת  ועטרת סנסניו יצנף התמר.  שם נרד מר ואהלות ריחם יפיצו,  כרכם וקציעה כעשב יציצו,  ושדרות עץ הדר על מעגלי דשן  רגלי ההלך מעדנות יעבירו;  ובגדרת הגינה בין בדימו  שרים נסתרים על מחול ישירו.  כל זה ההדר ותכלת שמים  יצף יכפל בברכת המים,  שם על עפרות זהב כראי מוצקת;  מסגרת לה סביב ערגות בשם  ויארים תשלח אל כל עץ כל נטע,  יען לא עליהם יהיה הגשם.  ופסל עזאזל או העשתרת,  היא בעלת השפע אליל העתרת,  חצוב מצור שם נצב על כן שיש  בדמות אשה יפה מרבת שדים,  הנושאת קרני פרה על המצח  ומנענעים וכד בשתי הידים.  סביב נצבו כל אלהי מצרים:  שם פסל אמון בדמות איל קרנים,  פיתם ובעל-צפון בדמות צפע,  מצבת חנס סוא און ופיבסת,  והמון חמנים ומחקה עלימו  תבנית כל עוף כל חיה הרמשת.  ובין התלמים כדרור המרחפת  ילדה נאוה ומעננה רדפת,  רכה בשנים בת שש או בת שבע:  ובגבעול שושנים תרדף העפר,  רדפה ותצודנו ותנהגו שבי,  כי לחך ויגרס סבכי הכפר.  על יד האגן סכת סוף נשקפת  מעשה קלע ממסד עד הצפת,  ויריעות ארגמן כרפס ותכלת  יענדוה יפעת צבעי הקשת,  וצללים ורוח ספה ישמרו  חרב וחם לא יעזו לגשת.  ובחביון הסכה מטה מצהבת;  ביקר כרים שמה אשה שוכבת  יום חרפה עובר ואביבה יאסף,  אך עודנה טובת חן ויפת תאר;  עוד לה טוב צוארה, עוד אור פניה,  עוד יפה וברה כבקדמת נער.  מתכלת עיניה עוד תביט תוחלת,  עוד עדנת הבשר תענוג שואלת,  ושפתים דולקים לנשוק יקראו;  עוד ביקוד לחיה אש אהבה קודחת,  ובמגדלות שדיה תאוה נסתרת  תערוג למשוש חיים ענג ונחת.  בפאת מטתה תסב כנדהמת,  ראשה על ידה ובהקיץ חלמת.  כל אמהותיה לשבת הרחיקו  לבלי תשבתנה מרגוע הגברת;  אך היא לא תרגיע, אט תאנח,  ובשפה רפה אל לבה דברת:  ""רבות מבנות צען אשרי קנאו  הפתיות לא תדענה לא נבאו  כי נגע בבית, כי לא צלחתי.  מה-ימריצני הון עתק ונחת  אם חושי בי מת, אהבתי גועה,  כל חיי הבל ובלבי השחת.  לו עוד בית אמי בבתולי ישבתי  מחסות תחת כנפי איש לא אהבתי,  לו גם שר טבחים וסריס המלך –  איש זקן מני לימים כפלים,  איש שיבה בו זרקה וחלציו רפו,  איש קנא, איש חמה וקצר-אפים"".     וכעיני הנמר באשון ליל נשף  המליטו עיניה בהגיגה רשף  ומעיה רתחו לרצוח נפש.  חיש נח זעפה, כי אליה קרבה  הילדה העדינה בגן רעתה,  היא בתה היחידה אשר אהבה.  “אסנת בתי, את מי זה תנהגי שבי?”  – את עפרי זה, אמי, עפר הצבי,  כי שחת התלמים אשר טפחתי.  אך שם אבי! – אבי, שלום עליך!  ""שלום, מחמדי! מן השוק אשובה,  עבד חדש לך הבאתי, זליכה!""  ממכון מושבה השקיפה זליכה  בפני העבד – עלם דל חלכה,  ותבחננו מראש עד כף רגל:  פניו נפלו, הלבינו כנתר,  אולם אור עיניו ויצריו כלהם  החיו רוחה, ויפת לבה בסתר.  ""לך – אמרה – הנפש מעמל הדרך.  מנון הוא, אל יעבד בעבדת פרך!""  ""לא, את אסנת יורה לשון ודעת;  ובאמונה אם תעבוד אדניך""…  – האמונה מאבותי היא לי מורשת! –  “כי אז על כל ביתי פקיד אתנך”.   ג    ימים על ימים וירחים יחלפו,  ירח אחר ירח שנים ינקפו,  עשר שנים נוספו לשנות הנצח  מעת – דך נכלם, תו עבדות על מצח –  ביתה פוטיפר בא יוסף העבד.  עוד עבד עודנו וכשר יכבד!  על כל יש לו אדניו הפקידהו,  כי באמונה נצחת עבדהו;  לא שקט, לא שבת יומם וליל:  יומם על משמרתו עמד בחיל,  בבית בשדה הביט השגיח –  ואדני אתו ויהי איש מצליח  ובלילות שקד ערב ובקר  ללמוד תעלמות כל חכמה וחקר,  סוד חכמת הבריאה ואשר עליה,  מסתרי מצרים, לטי חרטמיה;  ואלהים כרה לו אזן שומעת  ויבינהו בחלומות ובכל דעת,  לקרוא ולהבין פקח לו עינים  את הרשום על ספר השמים.  רוח צח חרישית שפרה שמים,  השמש ירד אל נבכי המים:  קערת ספיר הפוכה על פניה,  תפוח זהב נפל משוליה.  ובקרקע הקערה ברקיע טהר  מתנוססות ומשבצות אבני זהר:  אותות זהב הנה פורחות ברוח,  מכתב אלהים חרות על הלוח.  בדד במעונו בנשף בערב  יעמוד יוסף תפוש במזמות קרב,  ובעד חלונו ישא העינים,  יבחן במרוצתם כוכבי שמים,  ישאל בהם פתרון חלום עולמים,  תכלית העתידות, סוד אחרית הימים:  קונה שמים, מי ידע סודך!  דברת ותדבר עוד לחסידך,  עוד שם הכוכבים אלי יכרעו  כאשר בחלומי מאז עיני ראו –  ואני על אדמת נכר עבד אני!  האם הונו עיני, חושי רמני?  או אולי תכלית כל מדע וחקר  רק תרמית עינים כזב ושקר,  ותהתל מראש כוכבים כי רמו  בבני חלוף כי יזידו יחכמו?  כוכביך לי ממשלה יבטיחו  ובני אבי אותי בשבי הדיחו!  אך אולי דרך עצב זה יעדת,  אולי אל בור תחתית אותי הורדת  בעבור כזהב בכור תבחנני  ומתהמות ארץ תשוב תעלני?  נפלאים ארחותיך! אולי אתה  בלבב זליכה אש תאוה הצת  בעבור על ידה הגדלות תבאנה –  כי אשה זרה זאת לכל נכונה!  אך דרך זה דרך מעל ורצח –  לא, לא תדרך בו כף רגלי לנצח.  איך אעשה הרעה הגדולה? איכה  אפיר צדקי, אשלים חפץ זליכה  ובחפצה זה משנה בגד ומעל:  היא תבגוד באדני, תשט מן הבעל,  ובאסנת אנכי… הה, מה-בטיתי,  סוד לבי הכמוס פתאם גליתי!  הסו, כוכבים, אל תודיעו סודי;  על אשה לא נפתה לבי מעודי,  ובת אדני זאת נפשי אהבת –  מה-שונה היא מאמה העוגבת!  אילת אהבים וכלילת יפי,  בת חן ודעת וברוחה אין דפי,  אל רחל אמי היקרה נדמתה,  על כן גם כפלים אוסיף אהבתה.  אך מי ידע אם גם היא תאהבני?  אם אודה אהבתי בוגד הנני!  למדה היטב הפקידו לי הוריה  ואני – על דרך לא ישר אטה!  הכוכבים! אם דבריכם נאמנו  ובידכם חליפות תבל נתנו,  הבו לי את אסנת אשר אהבתי  ויקר לי תבטיחו עוד לא יאבתי.  שניתם מצבכם, נבלי שמים,  ותמונה אחרת תראו לעינים:  כדמות איש ספד, קדר ועצוב רוח,  בכה תמרורים לא ידם ינוח  אף קולו ברוח אזני לקחת:  “לא, כי אבל לבני ארד השחת!”  אבי הוא, אוי לי, מתאבל עודנו,  ואני בן מביש, אני אשכחנו;  הוא יוריד שיבתו בדמעות שחת –  ואני אתנה אהבה ואבקש נחת!!   ד    מוצאי בקר הצפרים בשרו,  בין העפאים ירנו וישוררו,  ולקול זמרתם כמחלת מחנים  תצא השמש על חוג השמים,  ולקול זמרתם כמחלת מחנים  תצעד עלמה נאוה ויפת פעמים.  בשדרת עץ הדר אסנת דרכת  ולרוח היום לשוח הולכת.  לא אסנת הילדה מימי קדמתה,  הרעה בשושנים לצוד עפרים,  השלוחה כאילה לתפוש צפרים  כי אם עלמת חן כתמר קומתה;  טובה ובריאה ושערה צמח,  מעפעפיה אור חכמה זורח,  נגה מצחה יעיד כי המחשבת  מימים רבים שם הסכינה שבת.  בשדרה בין החמנים עברת,  בדממה דקה אל לבה דברת,  לרגעים תפן תביט אל כל עבר  פן ישמע קולה אל אזן גבר:  אלי מצרים מסביב עודני,  בקרב לבי כי עז אנא תמכוני!  מה האש הגדולה אשר תאכלני?  הזאת היא אהבה הנפשות לוכדת  ומי אהב? איש לא יוכל יאהבני!  איש חכם לב בעל נפש נחמדת,  אך רבה התהום הרבצת בינינו:  אני בת פוטיפר והוא עבדנו!  לו שפחה אני ובכסף נמכרתי  חפשית הייתי לאהוב את בחרתי,  עתה אהבתי זאת מעל ופרץ  בכבוד בית אבי ובדתי הארץ.  הוי אמון אלי, חמול עלי, חוסה!  הה על מי אפנה ולעזרה אנוסה?  ומה החלומות ראיתי הלילה,  ילדי הגיוני הם או מלאכי מעלה!…  ופתאם החרישה עמדה לא נעה,  אך לבה נע קרבה חורו פניה,  כי קול צעדי רגל בגן שמעה.  מרחוק נראה איש בו מעיניה,  הוא יוסף – אל דדיו לבה לה הומה,  ובימינו לוח ומגלת גמא  כתוב בכתב החרטמים עליה,  מפו ומפו משני עבריה,  וכמו יום יום בא תת לה אמרי שפר,  לחרות על הלוח לדרוש בספר.  ""למה זה, אסנת, תשפילי עיניך?  מדוע דלות, מה-נפלו פניך?""  – חלום חלמתי, שברו לא ידעתי! –  “ספריהו נא לי כי לפתור שמעתי”.  – ראיתי הלילה ואני יושבת  בקהל עלמות על מוסד השבת  בחצר גנת הביתן. שם בצריח  איש בכלובו בדלתים ובריח  כל חיתו שדי על מסגר סגרו,  לויתן ובהמות וצבעי נחל,  תוא נמר וארי, דב ליש ושחל;  רק אל גור-אריות רחמי נכמרו,  כי חללו נזרו וכבודו הורידו  ובכלוב הכלבים אותו העמידו.  אך טרם גרעתי מנו עינים  נעור הכפיר ויפוצץ הדלתים  ויזנק מן הכלוב אל המעגלה.  על כל היושבים פלצות נפלה  והוא נגש למקום שבתי ויעל,  וילחך רגלי וינשק הנעל,  ובכפתיו על גבו הטילני  למעונות אריות אתו הובילני…  החלמת! בחלומך שמספרת  את, את הפתר לחלם תשיתי,  ולבבו הנמס יהגה אחרת:  “מי יתן וכפיר האריות הייתי!”  ובעינים כלות יביט אליך,  אף את החרשת פתאם נחבאו מליך,  נשית חלומך גם שברו שכחת,  אף הוא שכח לוח ומגלה יחד –  את עמדת דומם, הוא לא יפצה פיהו  ושניכם תבינו איש לב אחיהו!   ה    יום בער ככבשן – שמש יוקדת  כמדורת אש על ראשינו עומדת,  הארץ תשים גחלת ועפרה פיח,  ובעורקי האדם דמו תרתיח,  ובכליות הר-געש תצית הלהב,  ועזוז אהבה תצית בלבב בת-רהב.  ובסכת הגן על אגן המים  זליכה שוכבת משכב הצהרים;  שם בקשה ותמצא מפלט וסתר  מחצי חם היום כוננו על יתר.  אך הזאת היא זליכה מימי קדם?  אי שני השן ולחיי האדם?  שושנת הפנים חורה נבלה,  גם עדנת הבשר צמקה קמלה;  רק אש זרה תאכל מבנות עיניה  תפיץ אור קפאון על לבנת פניה –  אש תאוה נואשה, אש תקוה כוזבת,  אש חשק לא נמלא, אש אשה אהבת.  האש הזאת גם כלתך, זליכה,  היא אכלה יפיך ולשדך לחכה!  ""זה שנים רבות אתיפח להבל!  לשוא הסירתי שכמו מסבל,  לשוא מיום באו כפי שכתי  מתנואות העבדים עליו גנתי,  משכתי לו חסד, רצון עטרתי –  הה אל לא נכון לו טובי פזרתי!  תחת רדפי טוב עתה רע יגמלני,  יחליק לנוס מני, לא יאהבני.  ואני אך לשוא יפעתי חללתי,  שוא התרפסתי וכבודי השפלתי –  מי פלל למצוא לב רע ביפה-תאר,  לב אבן לא יחוש אהבה בנער?  אך כתר נא, סוג לב, עבד עז נפש,  לא חנם עוללת קרני ברפש!  אוי אוי לך אם במקום אהבה כוזבת  תרדפך נקמתי עזה כמות,  בת-רהב אני, אדע נקם קחת;  לו גם עמך אספה, ארדה שחת –  הה, שלמי רע, עוד היום אהבתיך,  לא אוסיף לחיות אחרי הפלתיך –  ויהי מה! נקם אנקם, עז נפש,  לא חנם עוללת קרני ברפש"".  וכעיני הנמר באשון ליל נשף  המליטו עיניה כידודי רשף  ומעיה רתחו נפש לרצוח –  אך חיש שקט רוחה מצא מנוח,  משאון לב נרדמה סגרו עיניה;  עוד נכר בחלום רגזה על פניה.   ו    יום הלולים וחג לבני מצרים!  לשפת שיחר כל הארץ הולכת;  יום עלות היאר, כי גאו המים  ויבשרו שנה טובה ומברכת.  בחדר המלבוש עוד אסנת יושבת  וראי זהב קלל נכח פניה,  תחפנס אמנתה אחריה נצבת  תיטיב ראשה ותסלסל תלתליה.  ותסוכה ותמרקה במר ובשם,  מחלצות לבשה גם חליתה שתה;  ותיף במאד כיצור דמיון וקסם –  אך על פניה עוד תשכון עיפתה.  ""יפית, בת טפחי, כבנות שמים,  הקנאה כקש תאכל כל ראיך;  חי פרעה, אם אחת מבנות מצרים  היום על היאר תדמה אליך.  אוצרם הטוב שמים פתחו  וברכותיהם עליך הריקו:  חכמתך גם עשרך ישגו כאחו,  חן-טוב, יפי ונער לך העניקו.  ושמך הטוב כשמן תורק ילך!  גם עוד היום בך אל אשתו הגברת  לרעותה הטובה בחר המלך –  ואת עוד תזעפי, את המאשרת!  מה-גדל אשרי לו אסנת אנכי!""  – גם אני לו תחפנס עתה הייתי! –  “ספרי לי עצבך, ספרי אל תחשכי”,  – את גור-האריות בחלומי חזיתי.  לך, תחפנס, רק לך סוד לבי גליתי  לא ידע אנוש תחת השמים;  שמעי אפוא ודעי: שבתי ראיתי  את גור-האריות אסור בנחשתים.  וכבר ימים רבים לבי יכני  וינבא כי קרוב לבוא לי פגע,  עתה עוד סמל לקנאה הנני  ומנוד ראש לסביבי אולי עוד רגע.  לא אשמח על כי בחר בי המלך;  לו יכלתי תחתי בית אבי נשארתי,  לו יכלתי ולחג היאר לא אלך  ובחדרי היום לבכות נסגרתי.  ""החלומות מרבים הבל, לא ירעו!  רשפי האהבה הרתיחו דמיך,  אדיהם הם אל ראשך ינשאו  וכמשאות שוא יתיצבו מול עיניך!  אל גורך רע לא יקרב; הניחי  רוחך. אולי עתה מחצר מלכנו  תוכלי היטב עמו; אולי תצליחי…  אך שם ירחע עבדך נחפז אלינו"".  “מה-לך, ירחע?” – האפריון הביאו;  אביך יוחיל, מהרי נא, שרתנו;  וכבר התפים החצצרות יריעו,  הכרוז יקרא: אתא יום חגנו!  “איה אמי?” – ביתה היום נשארת,  כי חלתה כמעט הגבירה זליכה. –  שלום לך, תחפנס!"" – שלום רב, הגברת!  “שאוני, הכשים, קומו נלכה!”   ז    בדביר המלכה במעונה נעצבת  חכלילת עינים אסנת יושבת:  “גור-האריות בסוגר בנחשתים!”  הוי אמי, הוי יוסף, איך זאת אבינה?  סלחה לי, אמון, לא אוכל אאמינה!  שלחה לי אורך, האר לי עינים.  יוסף בסהר – שם אבי שמהו.  למה חננו, על עץ לא תלהו  אם אמי בצדקה אותו מרשעת?  לא, נקי יוסף מדבר הבליעל,  לא חטא לאל, באדניו לא מעל;  לא מעל גם בי – נפשי זאת יודעת!  יוסף בסהר – אך לא תומך פלך  כי אם פקיד על אסירי המלך.  תחפנס אמנתי שם אותו ראתה;  גם שר בית הסהר יט אליו חסד.  שקר ענו בו – שקר לא יוסד!  אין איש ראה בידי יוסף עולתה.     אתחכמה אפוא איכה אצילהו,  אמצא עת רצון דבר טוב עליהו  לפני המלכה; כבת היא תרצני.  ירחע ותחפנס אל יוסף צויתי –  גם לשאול באוב הפעם נסיתי  ואחכה לשמוע מה-זה יענני.   ח    ימים על ימים וירחים יחלפו,  ירח אחר ירח שנים ינקפו;  האביב יצא וימל פעמים,  וחלומו משנה חלם מלך מצרים;  פתר אין, – החרטמים נואלו,  המלך זעף אף שריו נבהלו;  ובטירת ארמונה תשב הגברת,  גם נפשה לה מרה רוחה נעכרת,  ולפניה עלמה יפה כורעת  דבר נחוץ לה ותבקש משמעת.  ""מה-לך, בת סודי, כי יום יום תדלי?  האם על מות אמך עוד תתאבלי?  או על אביך כי עזב בית והון  וינזר ממך ויכהן לאון?  או אולי עשקו נחלתך, שדיך,  ובאחד הנערים נתת עיניך?  דברי נא, רק הסירי ממך נהי,  ולפה אל המלך אני לך אהי"".  – לא לשאול על נפשי אני פה עומדת,  כי לשלום פרעה אמתך חרדת;  עוד לא נמצא פתר לחלום מלכנו  ואני ידעתי איש יוכל יפתרנו.  בית הסהר עבד עברי יעצר,  כל חכמת דעת מנו לא יבצר,  חלומות לפתור כאלהים שומע,  גם משקה המלך כל זאת יודע;  שלחו וקראוהו, שאלו את פיהו.  את דברי אסנת למלך הביאו;  את שר המשקים הבהילו האיצו.  עד כה שכח את יוסף ויזכרהו  ודבריו את דברי אסנת מלאו.  חיש גם את יוסף מן הבור הריצו,  ופתאם מצרים תמהה ראתה  את לא פללה לראות מיום נבנתה:  עבד מבית הבור מושל עליה,  על עמה, על חילה, על כהניה.  ברכתי באך, מלאך החפש,  כליון עיני האסיר, משא נפש  מה-זה בוששת בוא, אחרו רגליך?  כשלש עשרה שנה יחלתי אליך!  בשלש עשרה שנה רבות עניתי,  נואש לא אמרתי – קוה קויתי.  חלום חזון עלומי, לא שקרת!  בא בא אף כי אחר יום זה בשרת,  בא – ובכנפיו שלמים ושכר  על כל עני ומרודים איד ונכר;  שלטון ויקר תחת עבדות ובשת,  במקום בגד עדים שש רקמתים,  טבעת ורביד זהב תחת הנחשת,  במקום בית הבור כל ארץ מצרים!  עבד בן-חורים, מאפלות בית סהר  מי הוציאך אל אור גדול וזהר?  האם חסדי נדיב אליו בטחת  ובגדלו כמת מלבו נשכחת?  לא, לא הוא הרימך למרומי שבת,  להרימך שקד – לב עלמה אהבת.   ט    ""המלאתי ספקך, צפנת פענח!?  אני השמש אתה הירח,  מאורי אור לך, מידי קרנים;  אתה המשל על ארץ מצרים!""  – קטנתי, פרעה, מכל חסדיך  רק אחת עוד תשאל נפש עבדך,  בלתה כל חמדה לי אין ואפס:  בת כהן און בחצרך מסתופפת  רעיה למלכה – ואני אהבתיה  עוד מיום שבתי עבד בית אביה,  הואילה ולאשה אותה לי תנה. –  ""הסריסים, מהרו את אסנת הנה!  אסנת! האהבת את צפנת פענח?  החרש תחרישי, תשפילי עיניך,  לחיך האדימה כשושן פורח –  דברי, סוד לבך אקרא על פניך!""  – אהבתיו! – בטאה הנכלמה שפי.  ""כי עתה היי לו, ותחיו זרע  דומים לכם בחכמה וביפי!"" –  ויתן לו את אסנת בת פוטיפרע.       דובבעלן (אצל ריגא) תרכ""ה.       "
1155,שאול טשרניחובסקי,16,1,3,4,1,0,1,שאול טשרניחובסקי,"   	 	 	    בו במעדר /      בו במעדר בו עסית כפיך,    קשי היבלת וספחת בעור,    הן בפלג תעלות לעציך,    הן בצאתך לנכש, לעקר,    בחפירת בור-שתיל במו גן,    בחציבת קן-עמוד של גדר, –    בו במעדר!        בו במעדר גם כרינו הקבר,    חרש חצבנו בנין עדי-עד.    בבית עולמנו – נשקף לכל עבר…    דמע? אין דמע, לא רעדה יד.    בתקלה לא תראנו עין-צר!    כך כורים אנו פה קבר-חבר, –    בו במעדר.        בו במעדר חפירות העמקנו,    גדר קבוץ שעלה על קרקע,    סלע התיז ניצוצות כי נזעקנו,    נאנחה אדמה למכה.    ארץ נקנית בזעה ובדם!    שבח לכלי החודר-הנוקר, –    לו למעדר!        בו במעדר נישר אל מול שמש    מעניות לעתיד הרחוק,    ובנתיבות עולמים ללא כמש    יעל זרענו בשדה לבלי-חק    בחריצים נפלסמו באון    אל העתיד הממשמש וער, -    בו במעדר!       תל-אביב, 1938       "
1015,שאול טשרניחובסקי,16,1,3,4,1,0,1,שאול טשרניחובסקי,"   	 	 	     סבתא, עליה השלום! היא היתה חוזרת-אומרת:    ""בני, אל תכנס לכנפיא שמחלקים ביניהם הכסף,    יען וביען, כי אתה כלום לא תקבל, יקירי.""    וגם אלה דברי הסבתא, זכותה היא תגן עלינו:    ""בני, אל תכנס לכנפיא, אנשים נצים ביניהם,    ומהלמות שם פורחות, כי אתה בודאי תקבל!""        סבתא, הוי סבתא יקירה! יפפה בת-יפפיה,    בעלת גזרה נחמדה, בת מראה ויפת-תאר    בעלת עינים מכשפות במשבצת שמורות של קטיפה,    צפופות שער ארכות מתחת לגבינים עבתים,    תבנית קשת עקשת במכחל רחב צירה.    שתים עינים לה קבועות – מאירות ברקת משחירה,    אשר אין למצא דגמתן אצל שום אמה בעולם,    באו לה ובירשה מסבתות בנות-סבתות מכנען,    שהעמידו בעולמן ולדות ובריות מאד נאות    עם עינים מפליאות, כאותן כוכבי-שמי-כנען,    להאיר באורן החמים מחשכי דרכים וחתחתים,    אשר יצר בעולמו הגדול רבונו של עולם,    שבראהו בחכמה רבה, במחשבה תחלה,    להיות בו דרכים ארכות, ושבילים לא סלולים ותלולים    נתיבות מעקשים עקמים ומסלות זרועות כל-אבן,    כדי למרק עצמותם של עמו בחירו שאהב.    אכן, יודע אנכי, מאין הגזרה החמודה,    ומנין מורשת אותן עינים נפלאות:    אותן עינים קבלתן מסבתא גיורת בת-מואב,    פרח-הפלאים, שעלה מעבר לים-הערבה,    אותן קבלתן בודאי מאת אבישג השונמית –    ציץ כליל-יפי שפרח בעמק בין-הררי הגליל;    ואותה החכמה קבלתן מדבורה, מאשת לפידות,    נביאה שופטת ישראל ובלבה מעין-מקור שירה;    אותה בינה יתרה לכן היא בירשה מאותה    אשה תקועית להציל בן-מלך מאביו איש דמים.        ואשר אמרה הסבתא לבנה ולבן בתה הגידה,    גם לישראל לכלו התכונה הישישה הטובה,    והיו ונאמנו דבריה. כך הוה, כך יהיה לעולם…        הנה פרעה-נכו מלך-מצרים ומלך    אשור יוצאים להלחם בכרכמיש על-פרת (“להתראות”),    אך בבקעת מגדו נופל יאשיהו נגידנו.    ריב כי יהיה ומשפט לנושאי-הצלב ומשנאיהם,    חובבי חצי-הירח, דרך בה ילכו קדימה    יסמן בנהרות-נחלי דם בני ישראל – נשחטו;    סער נקמות כי יפרוץ ואכל בשדה-אוקראינה    נגד בעלים פולנים מוצצים לשד כל-בניה,    נגד כמרים קתולים – קנאים לשם אב-הרחמים,    יחרב ישוב יהודי וטבעה ווהליניה בדמיה,    כליה נגזרה על ריסין בידי הידמקים פראים,    אם קלגסי-דניקין, שכורים נסוגים בחרפה    מפני הדגל האדם, את צערם יפיגו בשחיטת    קהלת בת-יעקב בארץ תבוסתם וחרפתם הגדולה;    כל ארחי-פרחי מנולים, נספחים על דגל פטליורה,    פליטי חניתות סווטיות – עלינו גבורתם יפגינו;    מחנה בריטניה הגדולה (כלי תותח ואוירונים)    נלחם על הרי אפרים עם כנפיות קלעים ערביים, –    ואנו נציבה ציונים לנפשות קדושינו בארץ.        וכאשר חלקו ארצנו שומרונים “אחים נפשעים”,    ממזר אשר מאשדד, עמונים – עם “לא יבאו”,    יושבי הר-שעיר בני-אדם, אויבינו מאז ומעולם, –    אנו קבלנו חמש מילין על חמש וחצי.    נשר מוקדון כי סגר את עיניו, ויורשים-ננסים    (מלכי בית-הסלוקים ומלכי בית-תלמי) עסוקים    בחלקה הגדולה – נותרנו ""היהודים היושבים    סביב למקדש המכנה ירושלים"" – ארצנו!        חלקו אותה הרומים: ארבע טטררכיות היו.    מלך אביון ביניהם – החשמונאי אגריפס,    אוי לה לאותה מדינה! שלש נפות בעבר הירדן:    לא יהודה, לא ההר, לא נגב, לא ירושלים…    ומבטחני, גם עתה, בחלק ערביים ואנגלים    את נחלתנו מקדם, אנו נקבל, כדברת    סבתא ישישה: קצת קדחת בצנצנת קטנטנת.       תל-אביב 1937       "
6083,יהודה קרני,332,1,3,4,1,0,1,יהודה קרני,"   	 	 	     בן אנכי לאדירי ארזי הלבנון  וכנשא ישיש־היערים על תלתליו  הדרת־שיבה, כתר מלכות־קדומים,  אשא על קדקדי זהב חלום האבות,  וזר אגדת העתידות;  אשא קרבי שיבת קהל חזיונות,  אשר גלו מני.  אל תראוני שאני קדרנית הולך  עלי אדמת נכר,  מורד ראש אני מנטל החלומות.  אדם, אדם, הראית את־מקדשך?  ואני עוד לא ראיתיו!  ואם לא דרכה עוד כף רגלי  עלי שדמות עתידותי,  ואם אפים עוד לא אפל  ואשק סף היכלי –  אך ידעתי, ישנה ארץ פלאות,  אשר גשמי חזון הם גשמיה,  ויערות קדומים שומרים לה,  כרוזני ארץ לכסא מלכות,  והיכל אופיר שם מתנוסס,  ובהיכל כסא עומד משכבר הימים,  ואבקת־שיבה, זה אבק הדורות,  נחה על הכסא –  ויום על שנה הוא מחכה.  רוזני יער! התבשרו בשרה –  המלך בא!  ואת, בת־מזרח שזופת שמש,  צאי וקדמי את־נסיכך בשער ירושלים  עם חמת מים עלי כתף־שישך.    ידעתי, כי יבא יום ויחדש זקן־היערים את־נעוריו.  עם שמש תמס שיבת כספו  ויצפה זהב השחרות;  ואת־דומית כבוד הלבנון  תעורר שעטת פרסות סוס מתחת רוכבו.  נסיך המזרח, פליט השביה, מעבר ימים,  נחפז אל נסיכתו.  עוטה שלמת אור לבשרו,  חרב חדה תלויה לו על צדו,  ספר עתיק־יומין, מגלת ימי נדודיו,  קשורה לו על שכמו,  ונבל זהב ביד ימינו.  בת המזרח שזופת שמש!  אני פיטנך ואחיך אני הוא –  ופרשך.  עם דמדומי שקיעה אל מחוז חפצי אבא  ולפני מעקך אכרעה,  ואספר לך אגדת שביי  ואגדת שבותי.  וכך אסים:  שלשה דברים ציוו לי אבות אבותי  בטרם נאספו אל עמם:  והיה כי ינחך אלהים לדביר חזונך  והנחת חרב זהבך עלי מפתן דבירך למשמרת,  ואת־ספר נדודיך לפני זקן היערים תפרש –  וקרא בו ישיש החולמים,  ולפני מעקה בת המזרח, טבול ארגמן הערבים,  תקריב על נבלך  סרינדת מזרח.        "
557,חיים נחמן ביאליק,6,1,3,4,1,0,0,חיים נחמן ביאליק,"   	 	 	     אחת, שתים, שלש, ארבע –  הזמין אל לך אשה – בחר-בה!      אל תתמהמה, אל תאחר,  שמא יקדמך אחר.      אף אנכי דבש מצאתי –  אך-לא בא אל-פי ושפתי.      שתים היו לאלמנה:  אחת שחרה ואחת לבנה.      לא עלמות – מרגליות,  פרדות נאות ויפיפיות,      אשרי מי שראה פניהן –  ואני אהבתי שתיהן.      אך אין מגיד, אך אין פותר,  מי מהן אהבתי יותר.      עברה עת, לא אדע כמה,  ואתמהמה, ואתמהמה.      פתאם בא השד וחטפן –  שד גדל-בלרית ושד גדל-שפם.      ואני נשארתי, גלם,  רוק זקן עד העולם.      ומכאן לכל-הנערים  מוסר השכל ומישרים:      אחת, שתים, שלש, ארבע –  הזמין אל לך אשה – בחר-בה!      אל תתמהמה, אל תאחר,  שמא יקדמך אחר.        "
2673,שמואל הנגיד,32,1,1,1,1,0,0,שמואל הנגיד,"   	 	 	     ∪ — —∪ — — — ∪— — — ∪ — ∪— —∪ — — — ∪— — — ∪ —    ידידי בפרודם לבבי לבבו1 // ונפשי, בהרחיקם, ועיני דאבו2    ולא ידמו3 תמיד ונוזליהם4 עלי // לחיי ועל פני כמו נד5 נצבו    והמה [ ] ואת // לבבי באבני הנדודים [ירבו6]          לבבי לבבו – מחצו את לבבי.  ↩    ונפשי בהרחיקם ועיני דאבו – שעורו: ונפשי ועיני דאבו בהרחיקם, נפשי ועיני כאבו כשהתרחקו ידידי ממני.  ↩    ידמו – ירגעו.  ↩    ונוזליהם – ודמעותיהם.  ↩    נד – חומה.  ↩    ירבו – יירו.  ↩           "
861,משה אבן עזרא,11,1,1,1,1,0,0,משה אבן עזרא,   	 	 	    עפרה בזה לי כי-שבתי / ר' משה אבן-עזרא       עפרה בזה / לי כי- שבתי / ותמכר ד- /דיה מן- זר    ותבחר בו / בחזות טורי / מר על- לחיו / שומו מנזר        
2134,שמואל הנגיד,32,1,1,1,1,0,0,שמואל הנגיד,   	 	 	     זעק אויל ממס גביר  על עם בעול העביר  עול גביר… … …  … … … … ביר].        
4785,ישראל חצקביץ,78,1,3,4,1,0,1,ישראל חצקביץ,"   	 	 	     נוף ארצי – מגדלות,    מקוי-מים צופים מן גבעות    בין כתמי צחור וחרשות צעירות    שעלו במרוצה – כרבלות.        נוף ארצי – גבעות חול, עמקים מוריקים,    כבישים חלקים – נחשים מבריקים,    הררי קדם קודרים מסתורין עטופים,    לילות אפל, ימים נגהות שטופים.        נוף ארצי - טור ברזל הצועד בגאון    על פני השדות, על פני ישימון,    ונושא על גבו עורקי דם חשמלי    ובצדי הדרכים – גמלים.        נוף ארצי הפכפך וכלו נגודים,    שרב יום – קר הליל, גלי ים ומדבר,    תהומות ושיאים, - הנך עמדי,    בתוכי, בדמי נרקם ונשזר    עד קצי –    נוף ארצי.       פברואר 1937       "
1081,שאול טשרניחובסקי,16,1,3,4,1,0,1,שאול טשרניחובסקי,"   	 	 	     פרחים לאחר קציר, פרחים כתם בציר  על מערמי-שדות, על פרשת-דרכים…!  נמשלו ליתומים, סביבם יבש חציר,  נדמו לעניים עומדים על הפתחים.  נדמו לעניים מחזרים על הפתחים,  שומעים את עלבונם, שומעים ואינם נענים;  כופפים את ראשם, הוי יתומי-פרחים!  ישנם גשמי ברכה, והמה אינם נהנים.  ישנם גשמי ברכה, ורוחות יש ורוחה;  אפס לא לפרחים אשר עבר זמנם,  תחת כפור ימקו ועגלה שחה, –  נבראו לעולם, והעולם לא למענם.    יאסטרבנויה 1907       "
5392,דוד פוגל,206,1,3,4,1,0,0,דוד פוגל,"   	 	 	     ראיתי:  כל עלי נשרו כתמים  מעל בדי.      חרדים וזרים עוד סבבו מצבתי  בנפלם.      שורק חתר סער  בצמרתי.      ואמרתי אל לבי:  אחורי הגבעה לילי סתו שחורים,  דקורי מטר,  כבר יעמדו ויצפו.      ויללת כלבים נכאה  כבר חדה שם נמשכת.     וינה, 11.5.1917       "
5699,יעקב שטיינברג,261,1,3,4,1,0,1,יעקב שטיינברג,"   	 	 	     האמן, יקצר ריש, כן יבחר גורל-איש:    לשבילי-קץ אם יט, אין חדש בם וסערות,    ולטש לא יאבה עוד את שנותיו, צבא עשרות;    או דרך יבחר לו, מחוז מחליפי כח,    והיטיב מאד לקצף והרבה מאד לשמח    על שפל ועל רם: – רק עינו תחז בם.    ובמדרון דרכו זאת כי יחר לו לראות    את צעדיו כבולי-שוא ופעלו ראש לא ירים, –    וגבר עוד משעות אל כבוד מזלות זרים;    ובמעלה דרכו ייף כגבור הצנוע:    למעשיו ידע חק, ולבבו לא ינוע –    ועזבם גם לצר באבק הזמן הזר.    וברוץ הצל ממקום המות בא לרזם,    והביט בו הלז, – כי חרפת גו אנושה    תעטהו זקנת-איש, אך נפשו נצרה לבושה, –    והביט בו הלז בעיני חקר זרות,    כציר, על דרכו תהום, התר אחרי מעברות,    כציר את דברו רב לאחר לא יצו.        "
836,משה אבן עזרא,11,1,1,1,1,0,0,משה אבן עזרא,   	 	 	     בכוס שהם יצק יין / כעין הדם אשר בסף  אשר יחזיק לבב חלש / ויבא בקרב עם־סף  ואשתה עד מראשתי / בלא־בין יהיו בסף  וכליל כל־יגון לבי / בעת הקיץ לרגלו סף.         
2287,שמואל הנגיד,32,1,1,1,1,0,0,שמואל הנגיד,"   	 	 	     ומצאהו, יוקירהו האל, חלישות הכח והגוף מדרך הזקנה במלחמה אשר היתה בקיץ של שנת תתי""ד [4814; 1054] ואמר בזה שיר כמתאונן:        הנמצא ברעי מר לבבו למרותי / ואם אמצאה בעלת נהי רב בגרותי  ואם יחליף רגליו צבי לי וארוץ בם / לתנים ויורוני ספד על בחורותי?  היש, אחרי אחת וששים עברתימו, / בנפשי מקום חפץ כשערה בשרותי,  ואחר עצר שחק ענן אור עלומי – טל- / עלומים זמן יוריד וישכיב באורותי?  ואחר כהות נרות־בחורי – היש ליצק / כמאז, מאור שמן־בחורים בנרותי?  קבורות חברי דברו כי אני בהם / למחר, ועמם אהלי אט בגרותי  ואם אין אני שב אל נעורי אחורנית – / קחו את והחלו להכין קבורותי!  יגוני זקונים העלו על לבבי אש־ / יקודים, לשונותם מאירות בשערותי,  וצירי חלושה עוררו מחלי ברכי, / והנה אני כושל במישור בחצרותי!  אני אבך נפשי, כי יקרה מאד נפשי, / ולי נאוה לספד ולבכות יקרותי,  ואראה, בהתלבן זקני, במורשי / מקום שחרות זקן כפיח בסירותי  ולו ארד בו כמעט אסרתיו במיתר עד / אשר לא ינופף יד להלבין שחרותי.  ולו אש יגונים להטה קדקדי, היו / צרי אש יגונים – מי ענבים בפורותי,  ואולם בזקנה ננערו מי־נעורי מן / זקני, וזקנה נאצתני לנערותי!  ומי יתנני כאלהים ואתבונן / הקרוב ואם רחוק יהי יום מגורותי  וכמה אהי עפר בקברי בלי רוח, / ומתי תחי רוחי ותפח בעפרותי  ויאמר לבבי כי אחי עוד, ואם יכאב / בשרי – ירפא אל אלהים חבורותי,  ויתן איל חלף לחלשי, ויתן לי / ככח באברות הנשרים באברותי,  וכן יעשה לי אל בטובו וחסדו, כי / באל מחסי שמתי בעודי, ושברותי.  ויאמרו אנשים כי מנוחה בקבר יש – / ואדאג אני פן אפגעה בו בסרותי.  והם יקראו מות ‘הליכה אלי אבות’ / וצדקו, למען שם אבותי והורותי.  עלי מה ביום מותי תחישון בגופתי / אלי צל שאול, מצל מעוני וקורותי  ולמה תצורון על בשרי בתכריכי / קבורה ושם אבלה אני עם צרורותי!  ולמה במים תטבלוני להטהר – / ומחר תטנף צחנתי חגורותי!  אלהים, כבר עברו זמנים ודורות על / אדמה והייתי כאין בדורותי,  ואחר, פקדתני לרצון ויצאתי, / לבל אשאלה צאת ממך, אל מכורותי  ואחר יציאתי – להוות נתתני / ומקור למקרותי וכצרור לצרותי.  ואתה יצרתני בעולם, יפה מראה – / ואתה באחריתי תשנה יצירותי.  ואולם צדקה מעשיך, ואמרתך / אמונה – ורוח פי מעקל, ואמרותי.  קחו לי מגלה ועשו לי דיו ועט / לידי ואשחירה כהיום בקורותי,  ואקרא ותזלנה כעיני מאורותי, למען בקבר לא אדמע מאורותי,  ואבכה עלי צורה יפיפה יאיצון בה, / למועד בני אדם, חברי וחברותי,  ויפעה כבודה, כל כבודה בכסותה / בעפר, ובסתם פי, ועצם שמורותי,  וכי אז יהי דומם בארון, כמו אבן / בלב ים, לשוני המספר גבורותי,  ועיני, אשר חזתה פלאים, אזי תעש / בחורה ברקבון, ותמק בנקרותי  וכי אין בחך טעם ושיח, ואין שמע / לאזני, ובטלה יד, ובטלו ממהרותי.  ורעה אשר רעה ומרה עלי כל זאת / עלותי למשפט מן רגבי וקברותי,  וכי כל פעלותי שקולות במאזנים, / בכף זאת זכיותי ובזאת מרורותי.  ואולי יהי מלאך ומליץ בדבר טוב / להרים עוונותי והשפל ישרותי,  ויזכיר, בהשפטי, לצורי, חקירותי / בדתי תעודותי ודרשי בתורותי,  ואשמע: כבר רצה אלהים פעליך! / ותרד בכזאת מעברי כשורותי  ואשמח בצאתי אל כבוד אל לאספני / ואשמח בהאסף ירחי ואורותי.         "
1218,שאול טשרניחובסקי,16,1,3,4,1,0,1,שאול טשרניחובסקי,"   	 	 	    באביב ימינו, בחדש האביב /        באביב-ימנו, בחדש-האביב,    בשדרה ההיא הנשכחה    וברגעי ליל-קסם והמון תעלומות    חבקתי, נשקתי אותכה.       ותהיה, ותשר הדממה סביבנו,    בחבקי ובנשקי אותכה,    עד כי האזנתי את לבך ברטטו    ההוגה ודופק בך ככה.        בו צלצלו קולות האביב הרענן,    המון מנגינותיו ופרחיו…    באביב-ימינו, בחדש-האביב –    נדמו הפרדס וסבכיו…       אודיסה 1896       "
1026,שאול טשרניחובסקי,16,1,3,4,1,0,1,שאול טשרניחובסקי,"   	 	 	    I   אכן בקר, שאין דגמתו רבים, אז היה  וראשון בחדשי האביב, הנאוה על שדמות אוקרינה,  שדמות וערבות נרחבות כים! – ומי זה הראשון,  ראשון לכל, אשר ראה את חמדת הבקר הרענן,  עודו רוחץ בטל והילל בן-שחר עוד מבהיק,  באותו היום והשעה? – עפרוני – הוא היה הראשון  ועלה על כנפיו אל על והמטיר משם מנגינותיו,  מעיר הדרורים בגג, ועל פארות הסבך האנקורים. –  שניה אז תיקץ משנתה החמה ולוהטים פניה:  בושה כי אחרה קום, נחפזה היא אל עבודתה  לעביר מכחול על ציץ ולשים בפוך כנף צפרת,  לסלסל ברצי גל נדח, קשקשות האקונוס להפז,  להחם ביצי הצפרדעים בסתר קנה ובצה.  שלחה קו מקיץ לדבורים: “הקיצו, ישנים” ומזרזה  בגרגר של דגן שפגר. – ושלישית נעורה הזקנה  גיטל, אלמנת הרב, ותפקח עיניה המאירות.  צחים וכלילי-התכלת, באין זכר לעב קל במרום,  האהילו שמים, ועטופי עשבים רעננים,  פקחו זה עתה עיניהם, הבריקו המגרש והשדמה;  ושלוה חולמת בכל, דומית בית-מקדש ששמם,  כאלו שמים ברום והארץ מתחת בתמהון  הכו למראה הזיו ותמהים בעצמם על יפים.  מהרה גיטל ותקם מעל מטתה החמה  (היתה מתכסה בשמיכה ואם עברו כבר ימי צנה),  נטלה ידיה בספל נחשת בן-ידותים.  עתיק היה הספל מאד, כבד משקל ומוצק,  מבריק ומזהיר, כבא ממרוק בלבנה כתותה  (דורון לה היה מאת דודתה, עליה השלום,  ונתנה לה אותו ביום חג כלולותיה לזכרון,  כלי מאד יקר – ובדיל מאז אך פעמים צפוהו),  לחש לשפתי הזקנה, כי את תפלותיה התפללה  חרש וכדרכה יום יום, ועיניה צוחקות ומאירות;  נדמה לה, כאלו היקום בצחוק-חן יקדמנה הפעם,  והכל שמח ושש על שפעת-החיים ויפים.  וטרם תפלתה תכלה כבר הרגיש בה חתולה הברד,  נח לרגליה ומילל בתחנונים ומלקק שמלתה;  בשרו כחש משמן ושערו הולך ונושר  (והימים ימי החתולים ויללם נשמע בלילות).  “אי לך, זקן משתטה!” – תתרעם עליו הזקנה, –  וחרש של דוד מלאה חלב ותתן לחתולה הברד,  ולקקה החיה בתאבון, כי רעבה מליל נדודיה.  ראתה גיטל חתולה הלוקק החלב והרגישה  פתאם בנפשה גם היא תאות-האכל, ובאפה  ריח של לביבות ממלאות בגבינה עשויה  ורוחצות בזבדה – והאד עולה בסיר מן הרותחים.  בת-צחוק על שפתי הזקנה, כי צחקה בלבה על עצמה.  אותו החשק מנין? – ותשם פעמיה למרתף,  כבד הצנה, כי שם הגבינה וכדי הזבדה.  היא עוד במרתף העמק – ופתאם קול נבחת הכלב  צורם האזן מאד, ועוד קולו של אדם בדברו:  “סור לך, סור בכור-שטן” – והקול קול דומחה בבואה,  אפס לא עמד סרקה מנבוח; אז תרים דומחה  מקלה, גזע לוז רך, על גבו של אותו הכלב,  והיתה פגיעתה מאד רעה בארכבתו הצנומה;  התחיל בוכה מאד מעצמת מכאובו – וינוס,  תחוב זנבו המדלדל בין רגליו, והוא מדדה על שלש.  ויצאה כרגע גם גיטל לקדם פני אותה ה“גויה”.  -“צפרא טבא לך, גיטלי!” – ""סמן טוב לך, ראי נא:  הנה בידי כלי מלא וככה פגשתיך, דומחה!""  – “שלום לך, גיטלי יונתי!” – ותעמד דומחה את מקלה  בפנת החדר הקט, שהיה גם חדר-לבשול, –  – “הינו הך. ובריאותך?” – ""עיניך הרואות, דומחה:  בחסדי רבונו-של-עולם אשרך דרכי לאטי.  לאן ישאוך רגליך?"" – ""אל בית-התפלה אנכי,  והנה גם חלב בכד וככר-הלחם, הבאתי  לאבא בסילי בחג"". – “הוי, הוי, דומחה, מה חג זה?” –  – ""הינו הך, גיטל, אטו מלתא זוטרתא היום?  היום “מיקולה הקטן”! שכחת? ואולם גם משלנו  רבים וכן שלמים כיום השדה הם יוצאים בחגים.  אפסה אמונה מעם. מי בא אל עבודת המנזר?  ישישים שנים ושלש זקנות, כל עודם בחיים;  כח כבר אין להתגרות בעולי-הימים החצופים.  אלה הקטנים – כל כלבלב, כי תאמרו לו: – לך אל התפלה –  חורץ לשונו מיד: – סורי! מה יום מימים?  הולך ופוחת הדור, גם כתלי המנזר מה-נוגים!  בבואי בחצר – מי שם? עור, פסח ועוד דלפון,  כתלי-הבית הנוגים ואבא בסילי בתוך.  ונוגה גם קול הפעמונים, כמבכים עזובת-הקדש.  והנה גם משלכם מינים הם ואפיקורסים,  אוכלים כל טרפה וחזיר ומעלים עשן בשבת.  ילדה הייתי, זכורתני: שבת – ומתו החיים,  שלוה ושקט בשוק, כמעט אחזוני חרדות.  עתה – חרפה היא, כלום לא? שבת – וסחר ומכר.  בושה אנכי – אני, חי ראשי, מלבוא בשבת  לקנות דבר בחנות-יהודית, הינו הך, גיטלי.  וזלמן הסוחר בצאן, אך שלשם היה אצלנו,  קונה ומוכר בחג. – זלמן! – אמרתי – האמנם  משלה את נפשך אתה, לעולם תחיה ולא תמות?  ואלהיכם מה יאמר? האינך ירא את דינו? –  שבת היום! – ומה שח? אל בני אזי יפנה זה זלמן  ואומר לו: גריצה! היש את נפשך לתת את אמך,  והיתה היא לנו לרב? – חי ראשי, כה אמר החצוף.  הינו הך, ומה את? ומה לך הגבינה והזבדה?""  בושה גיטל ענתה: ""נפשי בל אדע… בא ריח  לביבות באפי, וכך לא יכלתי למשול ברוחי;  הינו דאמרי אינשי: דומה זקן לילד.  רבות יחיה האדם ונבער-מדעת לקבר  יובל…"" – ובאותו הרגע בא צלצול פעמוני המנזר,  אחזה דומחה במקל, בכד ובככר-הלחם.  – “שלום לך!” – “לשלום לכי!” – ותמהר לעזוב הבית.  “צדקו דברי ה”גויה"" – כן גמרה בלבה הזקנה, –  הולך ופוחת הדור; מה אנו, וכל שכן בנינו.  זלמן הסוחר… ובני? ונכדתי ריזל’ה תחיה?  אוי ואבוי! הכן היינו אנחנו ואבותינו?""  באה ונטלה מעל הקיר המערוך הגדול:  לוחות עצי-האוג, אדירים וורדים עשוהו,  ורקמה אמצה של גידים מבצבצת ועולה על גבו.  שמה המערוך על פני השלחן ותקח הנפה,  נתנה בנפה ההיא קמח-סלת מאד דקה,  נפתה וזרתה מיד ותרקד בידיה המהירות.  כאבקות השלג הצח נתחבו בנקבי הנפה  גרגרי הקמח וכה נחו על פני כל המערוך,  גרגר של אבק על גרגר. והלך המצע וגדל,  מבריק ומבהיק וצח, כשלג הראשון, היורד  ונושק את אדמת הסתו: שאי שלום מאת שר של חרף!  ממש כגרגרי האבק, הנופל, היורד לאטו,  גרגר וגרגר לבד, נאחזו, חלפו במחזה  ירחי גיטל וכל שעבר עליה – לפניה,  טובה ורעה, שנים של עמל ודקות של אשר: –  ילדה היא… כלה… כבר אם.. ופעם נעורה – והנה  זקנה כבר, והיא סבתא ונכדה לה, ריז’לה תחיה.  כאבקות השלג הצח נתחבו בנקבי הנפה  גרגר וגרגר לבד, נופלים ויורדים לאטם;  בידה אז תאסוף גיטל הקמח, ותעש ממנו  סוללה הולכת בעגול וחור בסוללה בתוך.  דומם אספה הקמח, ורכות ידיה באספה,  ונגד עיניה מצחקת נכדתה ריז’לה תחיה.    II   נקי, וטהור ורך – כן יפקח עיניהו הילד,  כלו כמתכנתו שלו, ואין לזר חלק בנפשו.  נמים הטוב והרע, כל כחות נפשו בקרבו.  הולך וגדל הילד בצל כנפי הורים ובסתרם,  נפשו דומה לנפשם והוא סופג אל תוכו ישותם.  וימים יחלופו; ויש יום (וגיטל לקחה שש ביצים,  טרפה ושמה החלבון והחלמון בקמח-הסלת,  לשה הקמח כחק, לישה ולישה חזקה,  והפך עינו חיש קל ויהי כעין הענבר השקוף)  ועמד הילד מחוץ לקן אבותיו בם יחסה,  והיתה בו ידם של כל העוברים והשבים על פניו,  ונתנה בו מזהמתה, ושרטה על גבו שרטת,  ונחתה בכח ועז, לעמת יד-אבות הרכה.  ריז’לה גדלה ותיף, ותמלא הבית עליצות.  השכם בבקר בשיר תקדם פני שמש כעפרוני,  ונטתה השמש לערוב וסגרה עיניה, עיפה  מעמלה ביום, מצפצף, מכרכר, מרנן  ומהתפלש בחול, מלמד בבתה התפלל  “מודה אני”. אך אז יעזוב בנה העירה –  יצא ויגר בכרך. ומקץ חמש שנים ארכות  ראתה שנית אז גיטל נכדתה, שיצאה את קנה,  ראתה אותה, אך לא הכירה נכדתה-אפרוחה;  רגע עוד נפלה אל חיק האם-הזקנה הילדה:  נפשה נכנעה לקול העבר החי עוד בלבה;  ואולם הרגע כי חלף – פקחה עיניה היפות,  שואלות וחודרות ללב הזקנה, לדעת מה אתה,  לתור ולדרש הכל, כי זרה כבר היתה לה ברוחה.  אמנם, ראתה גיטל, כי רבות החדשות צמחו  ואחר היה גם בנה, אבל העלימה עיניה,  ממאנה לראות הכל, כיראה מפני המראה.  כפטדת-הדו אמצה כן נעשה מראה הבצק.  לקחה אז גיטל בכף את המעגילה החלקה,  אותה העבירה על פני הבצק אל ארבע פנותיו,  העבר והחלק בעז להישירו, לעשותו לשכבה  אחת, ומדה וקצב אחד לכל החלקים;  ושמה את לבה לבל יצאו בו פרצים וחדודים.  עגל היה ודק, כעשוי במשור ובמעצד.  ונדמה לרגעים כאלו עומד על נפשו הבצק,  אוחז בחלקת העץ, ונאחז ברב קשיות-ערף,  דבק בחזקה ובעז, מתרפק על פני המעגילה…  וטפלה בו גיטל מאד וזריזה היתה במעשיה.  … ועוד הפעם אך כעבור שנתים, אותה ראתה:  ריז’לה באה מבית-הגמנסיון, כי היתה “תלמידה”.  בגדים אמצים כחק על פני גזרתה הדקה,  אוסרים ומכוצים בכף אדירים הגויה הקטנה.  מדה ומשורה לכל, וסדר ומשטר קבוע.  ידה הניעה כדבר מורתה וגזרת ראשיה,  עושה הקדה כדת, ובמשפט כלכלה דבריה.  תשורה הביאה אז אתה: שירי פושקין בכריכה  יפה ונהדרה מבד ארגמן, וזהב צפויה,  “עקב הנהגה כדת וכדין והתמדה בלמודים”.  כל היום אל הספר ישבה הנערה ותקרא  שירה ושירה בקול רם ובנגון, כמזמר ברננים,  והיו עיניה כאש ועל פני לחייה הלהב.  יקר היה הספר בעיני הזקנה והנערה:  יום-יום בו קראה הנכדה, ובנוחה בערב העמידה  אותו הזקנה בארון-הספרים בין יתר ספריה:  “צאינה וראינה” והתחנות החביבות של “שרה  בת-טובים”.  אמנם, נוקפה מתחלה היה לבה בעשותה,  אולם היא למדה זכות על אותה ה“טרפה-והפסולה”,  יען לא היתה כשאר הספרים הביאה נכדתה,  להעמיד בפנת-החדר… (ותקח הזקנה צנצנת-  זכוכית דקה עגלה ותתן בבצק המוכן,  נטלה ולחצה את פי הצלוחית – ויצאו עגולים.  נכנסה הזכוכית בבצק ופיה בא חותך כשכין.  מדה אחת לכל העגולים הרבים עשתה.  תואמים יצאו, ככלים בבתי-החרשת יוצקו).  צבת המשמעת והחק, המעיקה על נפש התלמיד,  תגזור ותלחץ ותצור ישותו בצורה, שמצאה  טובה וישרה, שאין להרהר אחריה לשנותה.  ונפש הקטן תתכוץ, והיא נדחה, נרמסת ודוויה,  מפני הנוגש העז, השוקד עליה להחרימה:  הולכה ופוחתה כנר, הנאבק עם רוח הסער.  שריד לה אין כמעט, – והיה באחרית הימים,  ועזב הילד את סף בית-ספרו, והיו מחשבותיו  מחשבות ספריו של זה, ונפשו – יציר ספר שני,  ועיניו רואות מבעד לעיניו של מורו התקיף,  והיה גם קולו כקול מדריך זה או משנהו,  תנועות לו – תנועות הלז, – ונפשו הוא אבדה בינתים  בתוך הלחץ והדחק… ותקח הזקנה הגבינה,  מעכה אותה בסף ועל ביצים אותה עשתה,  לקחה הגבינה הזאת ותתן אותה בזהירות,  ואחרי תתה הגבינה, צבטה הבצק בידיה,  סגרה על חתיכות הגבינה – ויהיו שניהם לאחד.  … ונפש הילד הרך כבר פסקה מללחום על עצמה,  וספגה וקבלה הכל מיד מדריכיה. ותטפח  בקרבה תורת הזר, ברבות הימים גם תצא,  לשמחת הורים ומורים, השערה – עגל מלמד.  ואולם יש שמלחץ כבליו ישתחרר הילד,  ונפשו שנאה מסתרת, משטמת עולמים נמלאה  לכל מכניעיה ולאשר אנסוה להעריץ ולהקדיש  למרות רצונה; ובאין מחאה אחרת בידיה,  תדבק בכל אשר אסור מעניה חל עליו וחרמיו.  … שנים עברו, ותשב ריזל אל אמה הזקנה.  עלמה ובעצם נעוריה שבה אל קנה הפעם,  אפס עליזה לא היתה כהיותה מקדם, ועיניה  עמקו ונמלאו תוגה, ותהי מחרישה וקוראה  יומם וליל, כל עוד הנפט במנורה בחדרה.  חפץ חפצה הזקנה לעשות לה נחת-רוח –  לקחה את פושקין מתוך ארון-הספרים, בו נסגר,  ונתנה לריז’לה אותו – ותעקם העלמה שפתיה…  עגמה נפש הזקנה לראות את פושקין בעלבונו,  חשה בעלבונו גם היא, כאלו הכאיבו את לבה,  שמה ברחמים רבים ה“טרפה-ופסולה” בארון  יחד עם כל תחנותיה, ה“סדור” וה“צאינה וראינה”.  וטרם נכונו הלביבות – ובירכתי כירים כבר רתחו  מים, שמלאו הסיר ויעלו אד ובעבועים.  לקחה הזקנה הלביבות ותשימן פעם ברותחים  ואדי המים כבר כסון… ונבחת סרקה הפתאומית  באה עד אזני גיטל – וקול דברים, קול גדוף, קול גבר.  יצאה וראתה את נושא-המכתבים בכפרה.  מכתב לה הביא. מיד הכירה כתב-ידה של ריזל.  בלבב פועם מגיל קרעה את קצות המעטפה,  קרבה אל שמשות החלון להיטיב לראות בכתוב.  וחורת-מות מיד כסתה פניה היפים.  מהרה לאחוז בקצה השלחן, כי יראה, פן תפל  ארצה כי כחה עזבה – ותחזק ותשב על כסא.  קצרו דברי המכתב, עשר שורות, לא יותר,  אפס השורות האל מה רבות הגידו להזקנה!  “מצודת-פטרוס-ופבלוס1 אסורה ומחכה למשפט”…  “נערה יושבת בתפיסה…הוי, ריז’לה, ריז’לה בתי!”  חשה הזקנה, כי יש נורא, ואים ומבהיל  הולך וקרב, ובא וחונה עליה לרמסה,  וכח לה אין, ואין די און להנצל ממנו,  הולכות מחשבותיה וכלות, לקויות וכהות,  נכחה הביטו עיניה – ומאומה לא ראתה נגדה…  ושמש האביב החם התרומם ויצף באורות  שדה ויער וכר, וקרן התגנבה – ומלטפה  לחיי הזקנה. והיא יושבת, מביטה ושומעת  רתיחת המים בסיר, שקודחים, ורועשים וסוערים,  מעלים קצף ואד, ולביבות בין הבעבועים…       הידלברג       מצודה שבה נאסרו האסירים הפוליטיים בימי הצאר.  ↩           "
2814,שלמה אבן גבירול,40,1,1,1,1,0,0,שלמה אבן גבירול,"   	 	 	    ששוני רב / ר'        ששוני רב בך, שוכן מעוני,    זכרתיך – ונס מני יגוני,    לך חסד ויש עלי להודות,    ואין במה – לבד הגיון לשוני.    מרומים לא יכילון מעצמך –    ואיך יוכל שאתך רעיוני?    הבינני וחנני נכחה,    ויפק את רצונך רצוני.    קחה שבח מקום זבח, וייטב    כקרבני ומנחת עשרוני!    טהור עין, פקח עין לעניי,    שלח אורך והאר עורוני.    נצר גדל חסדיך למעני,    יהי סתר עלי גדל עוני!    כמו שמך לפקדון בלבי –    תהי רוחי בידך פקדוני!        "
1290,לורד ביירון,18,1,2,3,1,0,0,לורד ביירון,"   	 	 	     אם-עמי ואלהי, גם-אבי ילדי אתה    את-מותי בדמי ימי כלכם תחפצו עתה,    אם-עקב נדרך את-בני עמון חרם הכיתה –    הבה מותתני כאשר פיך פציתה!    לא אריד בשיחי ודמעות לא ארעיפה,    לבכות על-ההרים לא עוד לכת אוסיפה;    אם אך ידך תהי בי, יד זו נפשי חבבת    כל-מכאוב לא יחוש לבי, סר מר המות!    ויהי-נא אבי סמוך בטוח לבך    כי גם-עתה זכים ונקים דמי בתך,    כברכה לי אשאל, טרם דמי יריקו,    כבר הגיוני האחרונים, רגעי ימתיקו.    מבכי רעותי ומנהמת בנות אפרים    לב גבור שופט צדק אל-ימס כמים!    פני הלכו בקרב, מידי לך הנצח –    מעל-עמי הסירת על חמס ורצח!    עת יזלו דמי לאלהיך אז התנדבת    עת ידם קולי זה תמיד אהב אהבת –    עוד זכרי יהי לך לגאון, אני נדרך שלמתי,    בגילת ורנן, אל-תשכח, פני-מות קדמתי!        "
2035,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	    שיר ערש /      נומה, נומה, נומה, נומה…    תחת ערש בני    יעמד הגדי,    הגדי יקנה סחורה,    ובני ילמד תורה.    נומה, נומה, נומה, נומה…      בשקדים ורמונים    יסחר הגדי,    ובספרי קדמונים    יחקור בני.    נומה, נומה, נומה, נומה…      שלום יפרח בימיו,    עמו מגלות יגאל,    לציון ירים פעמיו,    ברנה לארץ ישראל.    נומה, נומה, נומה, נומה…      יבנה כרם ובית,    ברנה ישא אלמותיו,    הודו יהי כזית    שם בארץ אבותיו.    נומה, נומה, נומה, נומה…        "
3347,מרדכי צבי מאנה,45,1,3,3,1,0,0,מרדכי צבי מאנה,"   	 	 	     עד מתי, בן אדם, תחשב מחשבות,  לרדוף גם להלחם מבלי כל מנוח?  העד יום מותך עוד תשאף נשגבות?  אז לרוץ הלאה לא עוד תעצר כח!  שא נא עיניך על הדר האביב,  אוצרות כל חמדה לך עתה נפתחו;  רק אתה עור לא תביט מסביב,  ולבבך חזיוני עתיד יקחו!  שירת הזמיר גם ריח כל פרח,  לב רע נאמן ונשיקות אהובה,  אותך יקראו! האם לבך קרח?  תזנח מיד חיי נחת ושובה?  בלבבך תקות שוא ערכה מוקדיה  תרוץ חיש אתך במשובה נצחת,  תוליך אותך שולל בנעם מליה:  שם תשיג מטרה, אשר ונחת!  אם כבוד ומשרה וזהב פרוים,  אם חכמה ודעת תפיל לך חבל –  אל תרדוף אחרימו! ופקח עינים  וראה כי חלמת, כי הכל הבל!  שור שם תקותך עוד תעמד מנגד,  וכבר גדלת, באת לשנות גבר;  עתה גם היא בך, אמלל, תבגד בגד,  תעזבך בדד על עברי פי קבר!  שוא תתאו אז חיים בדמי ימיך,  עת על סף השחת רגלך נצבת,  ושחוק התקוה עוד תקשיב אזנך,  עד תישן נצח בזרעות המות!       כסלו, תרמ""ה. ראדושקאוויץ.       "
186,יהודה ליב גורדון,2,1,3,3,1,0,0,יהודה ליב גורדון,"   	 	 	     לא רבים גוים יחכמו ומעט-עמים    לעשות בלשונותם סמים ומטעמים    בשירים הנפלאים, אל-מקמא""ת נקראים,    וברבם נמצאים בין משוררי ערב,    כי חרוזים דוגמתם, דומים בהברתם,    ושונים בהוראתם, אין בלשונות המערב.   מין זה ממיני השירה, הוא אבו-מחמד אלחרירי מבצרה, – על הנהר היוצא מעדן יושבת, וקול אלהים מתהלך בגן קושבת, ורוחו עליה נושבת, ומנהל העדנים ההוא ישתו הנערים, ובאו בם המים המברכים ההם בהיותם לגברים, ותצלח עליהם הרוח והיו למשוררים מפוארים. אלחרירי היה סוחר ברקמה ומשי, וחי בראשית המאה התשיעית לאלף החמישי, הוא כתב את שיריו בלשון הערביאים, ור' יהודה אלחריזי העתיקם לשפת הנביאים, ויספחם לגבול ישראל, בשם “מחברות איתיאל” –   גם עשה כמתכנתם בספרו “תחכמוני”,    אחריו החזיק החרה, ר' משה בן עזרא,    ויעש גם הוא ספרו “התרשיש” או “הענק”.    ועתה – אחרי בקשו מאלהים עזרה,    ינסה לעשות כמתכנתם דבר כמוני, –    ננס מתחרה בילידי הענק!        "
725,משה אבן עזרא,11,1,1,1,1,0,0,משה אבן עזרא,"   	 	 	    “לרבי משה ן' עזרא ז”ל""  סימן: משה   ינחמו  /   ירחמו  /  בני איש תם, רב אונם    בגלותם,  /  בבור ענותם / דם תרדנה עינם –    להצילם   / ולגאלם  / ציר אשלח למענם    כהבטחתים / ונחמתים / ושמחתים מיגונם:   ירמ' לא, יב       מנדחים  /  ונאנחים  / הם שוכחים את רבצם    מקבצים  /  ומעריצים /  ישובון אל מחוז חפצם    ברן ישאו  /  ויבאו  /   כי מלאו ימי קצם    להושיע  /  להשמיע /  לציון הנה הנם:   ישע' מא, כז       שבות ציון /  בשוב עליון / למקדש אל יצאו משם    באקדחים  / מפתחים  / יכונן את מקדשם    באין אנחה / וצוחה   / ושמחת עולם על ראשם    וצור עזם  /  ומעזם   / מושיעם ומגנם:        (ו)המריצו  / והעריצו  / לאל רם קדוש ישראל    ינחמכם  /  יקבצכם  /  אל מקדש ההראל    ובני שלשה /  בקדשה  / יקדישו שם האל    כאראלים  /  כחשמלים /  כשנאנים במעונם:          "
5386,דוד פוגל,206,1,3,4,1,0,0,דוד פוגל,"   	 	 	     איכן, הקטנות, קלות הרגלים?      תוך נפשי הורדה כברכת השקיעה  מה חלתן במחולת מחנים,  חבצלות חורות, רכות,  עת נגע הרוח גביעיכן!      אל קצב התנועות הזכות  הקשבתי תוך חרדת דומיה  ועיני נהרו.      כבר שקטו המחולות, עברו.      איכן?         מרקל, 1916       "
6859,פניה ברגשטיין,426,0,4,4,1,0,0,פניה ברגשטיין,"   	 	 	     העפרון ברגז,  לא ירצה לכתב.  כל אשר כתבתי –  לא יצא לי טוב.      רציתי לכתב אלף –  ויצאה לי וו,  חשבתי לרשם חית –  ויצאה לי תו.      אמא תנזפי בו,  בעפרון הרע.  אני שקדן הנני,  והוא עצלן נורא.              "
289,רחל בלובשטיין,5,0,3,4,1,0,1,רחל בלובשטיין,"   	 	 	    עיני אעצם / רחל המשוררת     עיני אעצם    פן אקרא בעיניך.    פני אליט    פן יכם מגלב-האמת.    גזרתי: אסור!    נפתולי אלהים נפתלתי    אך הלב העקש לא צית.        “ענות האמת” –    אי מנוס מפניה?    ענות האימה של אמת מבישה.    כבד המשא מכתפים.    כתפי-אשה.       א' תמוז, תרפ""ט       "
1304,לורד ביירון,18,1,2,3,1,0,0,לורד ביירון,"   	 	 	     על-נהרות בבל ישבנו ונתיפח    בזכרנו יום חשך, יום תוכחה ונאצה,    צר הרעים קול עז, ערך זבח ומטבח,    נאר כל-מועדי-אל, כלה עשה נחרצה;    ובת-ציון השכולה בקול נהי לב פלח    השליכה משכנה, לקצות ארץ נפצה.    למראה נהרות איתן קנאה אכלה לבנו,    חפשי יזרמו גליהם, אין דלת ובריח!    אך לריק דברי-שיר שם שאלונו שובינו,    תאות לבם לא נתנו, שוא הרבו שיח;    ידנו תיבש, לנצח תשכח ימיננו    אם-נעיר כנור, נפש זר אם-נשמיח!    ציון! שם על-ערבים תלינו כנרותיך,    צלצלי נגינתם אך חפש ודרור ישאלו!    יום הלל אל תפארתך, לשבי הסגיר בניך    בו נשבענו: כל-עוד צרים בנו יתעללו    לא ימלא שחק פינו ולשוננו שיריך:    שיר-קדש ושאון קמים נצח לא יתבוללו!        "
2085,שמואל הנגיד,32,1,1,1,1,0,0,שמואל הנגיד,   	 	 	     העל בחשכך נר והאירה מן  אורה ואל תקרב להכות בו  ולמד תבונה מן נלוז-לב יש-בו  בינה ואל-תעש כרשעת לבו.  יועיל לך דעו והוא ישא את-  חטאו לבדו אל-שאול על-גבו.          
3502,אברהם אבן עזרא,46,1,1,1,1,0,0,אברהם אבן עזרא,"   	 	 	     אב המון מל בשר יחידו לעבדי  כהלכה אשר בדת מחמדי.  רוץ והמול חמוד לבבך בלב טוב,  הצרי בה והרפואה בחסדי.  העליתי למחלתך ארוכה,  רנני, זמרי עקרת והודי.  משכנות יעקב ארחם ואחן  בעבור דם ברית זקני ודודי.  נר משיחי, חכם גאוני ועזי,  איש חמודות יהי פלוני ידידי.          "
4843,יעקב לרנר,79,1,3,4,1,0,0,יעקב לרנר,"   	 	 	     שיר השירים…אביב…    נשאו דרורים קולם,    נשט נא, יונת חיי,    נשט מתרועת עולם.  פן מברזל כבליו    יתר לבבנו;    רוח-שרירות פתאם    סחף תסחפנו.  או מגאון הנער    פן יזכר לנו:    מה-לכם, אביונים    לריק כוס אתנו?  “שיר השירים”… הידד?    תור הנער מולך!    נשט נא, יונת חיי.    חג הלבבות הולך…  לנו נוה שאנן,    כירה שופעה חמה,    נפת מיץ ופושרין –    יפים הם לתנומה…  אהבה תחת אהבה,    לב אל לב יענן;    אביב כי יתחדש –    אנו שוא נרנן…  אחד חג ללבב,    אחד גם חלומו,    היה – ולא יוסיף    זה השיר לשלמה…   תרע""ה       "
5010,עמנואל הרומי,107,1,1,1,1,0,0,עמנואל הרומי,"   	 	 	    מחברת עשרים ושלוש     אמר המחבר: בהיותי עם השר ירום הודו / חשבו גואליו ורעיו היותי איש סודו / אהבתים ואהבוני / ולרופא ממחה חשבוני / ואלי יבא כל איש אשר לו הנגע / ומקרה רע או פגע / והייתי מרפא אותם ברגע / ויהי היום ויבא אלי איש מגאלי השר ומזרע המלוכה / לבקש על מחלתו ארוכה / ויגד לי כל נגעי לבבו / ויפצר בי לשים עיני עליו ולהסיר עצבו / כי היה ראשו ורבו בצוקה / ואסטומכתו בוקה ומבוקה ומבלקה / ואמר אל האיש חייך מעשות רצונך לא אתרפה / הנני מעלה לך ארוכה ומרפא / ואקום קל חיש לרגל המלאכה אשר לפני / ועוררתי רעיוני / ושנסתי מתני / להכין צרי אל מחלתו / להיות נקי מאלתו / ואכין לו רפואה נמרצת / מזמרת הרפואות מקבצת / היתה בספרי אפוקרט רובצת / עשיתיה על יד איש פקח / רקח מרקחת מעשה רקח / ואתן לו הרפואה תוך הצלחת / ואבחר לו מן השעות המשבחת / בהיות הלבנה בעקרב במעלה צומחת / וחשבתי כי באותו המשקה תהיה רפואתו / והסרת מראתו / ותתם חלאתו / כי המשקה ההוא לפי דברי החכמים / היה בו לשלשלו עשרים פעמים / ואמר אל האיש התבודד אחרי שתותך זה המשקה / פנה מכל עסקיך עד אשר גופך ינקה / ולא תטריד רעיונך בדבר מהדברים / וסגור דלתי ביתך מכל עברים / כי הרוח יגרם לעשות תקיעה ותרועה ושלשה שברים / וזרזתיו מכל הצריך / ובזה אין צרך להאריך / והוא לא כן ידמה ולבבו לא כן יחשוב / כי אחרי שתותו הרפואה יצא יצוא ושוב / וישא בנפשו עצות / לחבר בלילה ההוא שירים ומליצות / ולא סר האיש המסכן / כל הלילה מעשות כן / עד אשר לזאת הסבה / כח הרפואה נכבה / ולא פעלה בו דבר תועלת / ושכח מאמר אנשי החכמה כי מחשבה פועלת / ואולת כסילים אולת / ותהי הרפואה ההיא כאלה נובלת / ויהי באשמרת הבקר הלכתי אל בית האיש / בן מחפיר ומבאיש / ואשאלהו על אדותיו / ואיך פעל בו המשקה וקורותיו / וישבע האיש בחיי אבותיו / ויאמר המשקה והדיאה-פיניון אשר חשבתו נכבד ויקר / לא שלשלני כלל כל עקר / כשמעי עמדתי משמים / ונפלו עלי אימים / ולבי על הרפואה רע יחרש / ולא היה לי פה להשיב ולא מצח להרים ראש / ובעמדי מרעיד ומשתאה / אמר אלי האיש הנכאה / חייך הרופא חברתי הלילה שיר מפאר ונחמד / אשר כל הבא אליו ועמד / והנני שמח עליו כעל כל הון / והוא לא ידע היותו מכה בשגעון ובעורון ובתמהון / ויוצא מחיקו גליון / כתוב עליו שיר חברו האביון / חשב היותו על כל השירים עליון / וכאשר התבוננתי עליו ראיתיו מלא חרפה וכדי בזיון / ואמר אל לבי אין לתמה אם שמח יונה על הקיקיון / ובודאי זה הוא מפעל הנקיון / כי מה שהיה לו להוציא דרך בית חרון תחתון / הוציא דרך בית חרון עליון / כי השיר אשר חשב היותו במאזני צדק מאזן / כדרך שיר כל חרזן / היו מזיו שגיאותיו מלאים מפיקים מזן אל זן / הכתיבה היתה רעה / והמליצה היתה נחלאה וצולעה / והמשקל היה מעקל / והוא לא-פנים קלקל / אסף השיר ההוא כל חרפה וגנות / ושגגות לא במסכנות / עד אשר היו עלי לטרח נלאיתי נשא / וישאלני האיש ויאמר ההטבתי לראות ההשכלתי עשה /    ואען ואמר חייך בעל המליצה שכחת שם המרקחת כי קראת לדיאה-פינדיון דיאה-פיניון / על דרך הצידונים שיקראו לחרמון שריון / ולא תאמר כי לא פעלה הרפואה / כי אדרבא פעלה פעלה נפלאה / ומי שמע כזאת ומי ראה / כי הוציאה מגופך כל טנוף וטמאה / וכל באשה וצחנה וחלאה / בלא צער ובלא מכאוב / כאלו קסמה לך באוב / ועשתה אתך נוראות / וגבורות ונפלאות / וזה לך האות / כי מה שהיה לה להוציא מלמטה הוציאה דרך הלשון / וכזה לא היה מימות אדם הראשון / שא נא עיניך וראה השיר אשר הקאתו / איך יעלה באשו ותעלה צחנתו / אין לתמה אם היה לך / עם החלאים מלחמה ערוכה / וכבד באסטמכא / ודקירת העינים / ומעד המתנים / ורפיון השנים / וצלצול האזנים / וכיוצא בהם / מן החלאים למיניהם / אמנם יש לתמה איך היית עד כה בחיים / אשריך שנשארו מעתה אבריך נקיים /    כשמע האיש בוש ונכלם / וקפץ פיו ונאלם / והיתה לו חרפת עולם / ונסתר בירכתי ביתו / ואני הייתי נחפז לברח מאימתו / פן יעיר עלי כל חמתו /    ובשובני בית השר וראיתיו מרחוק / אז ימלא פי שחוק / ויתמה השר על רב שחקי / אשר לא מחקי / ויאמר שמתנו על רב שחקך תמהים /    ואען ואמר צחוק עשה לי אלהים / וכראותי כי השר לדעת המעשה יכסוף/ ספרתי לו כל המארע מראש ועד סוף /    כשמע השר נמלא פיו שחוק / והקול נשמע למרחוק / וישבע השר בחיי ראשו / כי זה המעשה השביע בצחצחות נפשו / ויאמר אלי הנני נשבע בנפש אבותי / כי לא נעם לי ספור כזה כל ימותי / ולעולם לא עשית גבורות נפלאות / רק הפעם הזאת / אמנם קשה בעיני שהפסדת ההוצאות / אשר הוצאת במרקחת / אף על פי שלא הוציא הסכל דבר מתחת /    ואען ואמר חייך השר אם יגיע מסכלותו שלא לפרע / אחבר עליו שיר שלא ראית כמוהו לרע / ובראותו אותו יאמר עת לקרע / ורעה עליו זאת מכל הרעה אשר מצאתהו מימיו / כי אפרסם סכלותו לעיני בני עמיו / ויהיה למשל ולשנינה / ולא יחסר כל ימיו מגנה /    ואקום במצות השר משיחי / ואשלח מלאך אל האיש לשלח אלי שכר טרחי / ושכר המרקחת המשבחת / אשר פדעתהו מרדת שחת / וימאן האיש וישבע בחי נפשו / כי לא ישלח אלי מאומה מרכושו / אז נתתי לחטא חכי ולשאל באלה נפשו.        ואשא משלי ואמר:        קום השר קח לך גליון    וכתב בו שיר משיר ציון    שיר חברתי עת נתתי    אל יוסף משקה אזוביון    חשבתי כי יריק מעיו    יפדנו מיד כליון    אמרתי לו דוד החבא    וסגר דלת האפריון    השמר מצנים פחים    כי זה לך מפיד יום פדיון    הבקר אור שחרתיהו    לראות אם ירד לטמיון    ומצאתיהו ובידו שיר    מלא סיגים עם שגיון    שיר מלא חרפה וכלמה    אין שעור אל הבזיון    כאשר אין שעור לפאה    לבכורים לראיון    ולחרפת סכלותו קרא    בשמו משא גיא חזיון    יען חשבו כי על תבל    אין ערך אליו או דמיון    אמרתי שמחת על שיר    תחריד צורתו כל רעיון    כשמח יונה הנביא    עת שמח על הקיקיון    ואשאל האיש ואמר    מה פעל הדיאה פינדיון    ויאמר לי חייך לא    פעל דבר הדיאה פיניון    החליף את שם המרקחות    כקרא אל הר חרמון שריון    ואען אל תאמר כי לא    פעל דבר הנקיון    כי בלתו היית אח או    רע אל מחלון או כליון    שור מראתך גם חלאתך    שיר הקאת איש האביון    כי תחת צאתו מתחת    יצא מבית חרון עליון.     ויאמר השר חברת שיר על חרפת שירתו / הלא תחבר שיר על נבלותו /    ואען ואמר חייך השר לו ידעתי היותו נבל בטבע / הייתי מוסיף ליסר אותו כחטאתיו שבע / אמנם במה שחטא לי אין להביא ראיה / משום מעשה שהיה /    ויאמר השר דע אל נכון כי הוא אבי אבות הכילות / ולא השיג אדם אבקו בענין הנבלות /    ואען ואמר חייך השר עליו שיר אחבר / ולהגיד נבלותו חילים אגבר.     ואשא משלי ואמר:  הואיל לבי באר זלות    שר יוסף כי למאד גדל    החל לספר אך בראותו    כי אין מספר לספר חדל    יום כלי לכילות עשה    סכה הוא בנה לו מגדל    כצדיק כרשע השוה    לא נכר שוע לפני דל    למד לקפץ יד כי לא י-    פל מידו גרגר חרדל.     ויאמר השר חייך מעולם לא הודעתני מעשה שמחה כזה / ובטוב עשית נקמה מזה הנבזה /    ואען ואמר חייך לו שמעת מפי / את אשר קרה לי בימי חרפי / עם חשוקתי הנעימה / אשר היתה בניות ברמה / ואיך עזרתני חכמתי עמה / אז נפלאת הפלא ופלא על המארע / וידעת כי לדעתי בחור בטוב ומאוס ברע / הושיעה לי ימיני וסגור לבה הקשה קרע /    ויאמר השר הודיעני איך היה המעשה / ולא תעלים ממני דבר ולא תכסה /    ואען ואמר חייך השר חשקתי בימי חרפי אשה נעימה / יפה כלבנה ברה כחמה / חשקתיה חשק עצום ואכזר / בחשבי להיות ממנה נעזר / והיא חשבתני לזר / אני רודף אהבתה והיא תברח / אתחנן אליה בלב נשבר והיא מרה תצרח / אני שוכן במערב והיא במזרח / ואם אשכן אני בצפון היא בדרום / ואם אני בשאול תחתית היא תמריא במרום / ואם אני במרום היא תרד לבאר שחת / ולא מצאתי לעולם עמה נחת / ויהי היום השיב הזמן את הגזלה אשר גזל / והביאני המזל / לרעות בגנים / וללקט שושנים / ולראות הפרחה הגפן הנצו הרמונים / ובהיותי הולך בגן לרוח היום עמדתי משתאה / ואשא עיני ואראה / והנה היפה עיניה כיונים על אפיקי מים / זורחת כשמש בחצי השמים / מלאה הארץ מזהרה זהר / והיא כמעשה לבנת הספיר וכעצם השמים לטהר / אז אם עלז לבי אין לתמה / וברכתי לגבה מעל גבה / ואקום ואלך בלב עלז אל היפה / אשר כמו שחר נשקפה /    ואמרה אליה אחר בקשת מחילת השגגה / שלום עליך הנאוה והמענגה / אשר בשושני הידידת סוגה / אמרי נא עדינה גברת ממלכות עד מתי תהיה נפשי הנוגה / על אפיקי מי ידידותך כאיל ערוגה /ואור יפעתך אותי יום יום עשק / ואני עשיתי בעבורך מה שלא עשה לעולם על חשוקתו חשק / ולו הואלת הייתי עפר רגליך לוחך ונושק / אחלי גברתי בפעם הזאת גלי אלי מצפון לבך הטמון בחבך / ולא תליני מחשבות אונך עוד בקרבך / אם תחפצי בחשקי הנני / ואם תמאני / חשקי חשק עפרה אחרת לעולם לא יענני/    כראות היפה אותי קורא מן המצר / והיא היתה במשעול צר / אשר אין דרך לנטות ימין ושמאל / וזכרה אשר עשיתי בעבור אהבתה גם משלשום גם מתמול / ותאמר בלבה יש-לי על האיש הזה לחמל / ולא כגמול ידיו עליו אגמל / טוב לי להסיר מלבו אהבתי לצמיתות / וכתב לה ספר כריתות / ולא ירדף אותי בשוקים וברחובות ובכל עברים / כאשר ירדף הקרא בהרים / אבקש מזה הסכל /אשר לעשות לעולם לא יוכל / אנסה אותו בחידות אולי תהיין ידי שכלו מהושיע כבדות / אם אשמיעהו חידתי במשלי / והוא לא יוכל להגידה אלי / ותכל תלונתו מעלי /    ותפן אלי ותשא את קולה ותאמר / הוי החשק הנמהר והמר / אשר אלי תתמרמר / ובשרך עלי סמר / הנני נשבעת בחיי הנורא והאיום / כי בשתים תתחתן בי היום / אני אחוד לך חידתי / אשר לכדתי במצודתי / ואם יגזר המזל ותעמד בסודה / ותוכל החידה להגידה / הנני נשבעת באל עילום / כי הנני נותנת לך את בריתי שלום / ולא אוסיף החשקים עוד לקוב / רק אשים למישור לבבי העקוב / ארכיב אפרים יחרוש יהודה ישדד לי יעקב / ואם לא תמצא חידתי בשלמות / לא תקוה ממני לעולם נעימות / וביום ראותך פני תמות / הנני בצל אילן התפוח הזה אתלונן / אשר פריו לתרופה ועלהו רענן / וכלו שלו ושאנן / בזאת תבחן / אם בעיני תמצא חן / אם תאמר לי דברים אמתים / כמספר התפוחים אשר בו נתתים / ושקרים והתלים כמספר העלים / אז מאויי לבך אשלים / ואם אין זאת עיני מראותך אעלים / ואתה תהיה כאחד מן הנבלים /    כשמעי ברכתי ברוך מנחם אבלים / המחזיר אבדה לבעלים / ואען ואמר שמעי צורה ההדורה / את מספר החידה ואת שברה / הנני מגיד לך כמספר התפוחים דברים אמתיים / לכל התפוחים עקצים בם תלויים / ושקרים כמספר העלים להגיד אהיה נחפז / כל עלה הוא מזהב ומפז.     ואשא משלי ואמר:     צבית חן בתפוח תעורר    חשוקה לחסות תחת צלליו    קרב לך בל קרב לי עד אמרך    בתפוחיו אמת אף שוא בעליו    ראי ידות כתפוח בחשבון    ואל עלה ועלה פז בשוליו    בניב קצר אגל סודך יחידה    תני נא לי למנה שוק ועליו .     ויהי כשמע הצורה הנעימה / את מספר החידה העלומה / היתה רוח אחרת עמה / ותאמר אלי בלב נשבר / מיי יצא הדבר / יקשתי לי ונלכדתי / מצאת החידה אשר חדתי / קנית אותי היום בשכלך / ואור יפעתי אשר על כל אור מלך / נתתו זורח למולך / והנה אהבתי לעמתך ואצלך / לעיני בני עמי נתתיה לך /    ואען ואמר גבירתי ומה יהיה הערבון / אשר תתני אלי לשבר רעבון /    ותען ותאמר אחרי אשר הודיע האל אותך את כל זאת אין כמוך חכם ונבון / ארורות תהיין הצביות / ויוני הגאיות / המעלימות עין מהחכמים והפקחים / ותעגבנה לסתיר עצתם עם העורים והפסחים / הנך דודי אשכול הכפר בעל השירים הצחים / ואני כשושנה בין החוחים / וכבר אמרו החכמים שפתים ישק משיב דברים נכחים /    ותמהר ותפשט את מעילה ותשלך תחת אחד השיחים / ותאמר אלי אתה תהיה על ביתי ועל פיך אשק / ולא תהיה מחשקי לעולם נעשק / ותקרב אלי ותשקני / שמאלה תחת לראשי וימינה תחבקני / ויהיו דדיה לי ערבים / ועד נטות היום התעלסנו באהבים / ותהי אהבתנו יום יום נוספת / הולכת ועודפת / עד אשר באחרית המות חטפה / ומאסף הנפשות החסידות אספה / עד פה הגיע מעשה היפה.    כשמע השר את אשר חכמתי עזרתני / ועל במתי היעלה הרכיבתני / ותניקני דבש מסלעה / ושמן מחלמיש צור לשבעה / אמר הנני נשבע בנוטה שמים כיריעה / כי אתה ראשון לכל סבל בית החשקים / ואין כמוך נוטה אהלי החכמה ויריעותיה מקים / אמנם הזקן הכביד עליך /ובסבתו אחרו פעמי מרכבות משליך / ומיום אשר חלית את רגליך / בין משוררי הזמן לא נשמע קולך / ורעש רכבך והמון גלגליך / כאשר שמענום בסוד אלוה עלי אהליך /    ואען ואמר אדני לו לדברי הקשבת / ובסוד נבונים ישבת / אז ידעת כי אין הדבר כאשר חשבת אתה / כי בענין השיר והמליצה ככחי אז וככחי עתה / ומתי חברתי שירים מתוקים / במענה השכל יצוקים / רק בהיות יצורי נאנחים ונאנקים / בחלותי את רגלי / ואז נשאתי משלי / והנם היום על כפים חקוקים / ועל גרגרות אנשי החכמה כענקים / וזהב השכל מעליהם מריקים /    ויאמר השר הזה חסדך את רעך / ומדוע לא הראיתני מעשה צעצועיך /    ואען ואמר חייך השר עשיתי בימי שירים נכבדים / משא צמד פרדים / התחשב כי ראית כלם / חייך לו ראית העשירית מהם עמדת נאלם / ולו יספרם איש תבקע הארץ לקולם / ומי שיחשב כי הגיע לתכליתם חלום חלם / ולבעבור תדע כי לא שכחתי השירים ולא אשכחם / אזכיר השירים אשר חברתי בחלותי את רגלי מהר וקחם / ידע אדני השר כי בהיותי בעיר אנקונ""ה / חליתי את רגלי חלי כבד ועבר עצמנה / עמדתי כל ימי העמר כתמר מקשה / לא נגשתי אל אשה / כי היה כאבי נצח ומכתי אנושה / ויד המחלה הולכת הלך וקשה / רעבתי וצמיתי / לא אכלתי דג ויין לא שתיתי / צעקתי מכאב לב ומשבר רוח איליל / ושכחתי שמחת לבב ההולך בחליל / כי היה כאבי כליל / ונראה בעליל / והרופאים היו רופאי אליל / ובהיותי בחזק המכאוב / קסמה נפשי כאלו באוב / ויען אדני מן הסערה / וחברתי זאת השירה היקרה.    ואשא משלי ואמר:        מי האמין כי כל ימי העמר    מקשה אהי ישב לדמיון תמר    כי דממו חושי ונפעמתי ואין    מן האנושות בי לבד החמר    לבי אשר הגה בדת אל יום וליל    מאן כהיום לאמר ויאמר    צדו צעדי ועצמי נפזרו    לו בעשא אבי ואמי גמר    אזכר ימי שבתי כמלך בגדוד    לי יחלו עמי ואגזר אמר    צר לי צרי גלעד ואין איש יתנה    ממך בצנצנתי מלא העמר .     כשמע השר השיר הנמרץ / אמר בחיי בימיך היה חזון נפרץ / ועתה הודיעני בחייך / אם חברת עוד שיר על חליך /    ואען ואמר חברתי על הרופאים הסובאים / אשר לדרש אותי היו באים / ובראותי אותם מתנבאים / אהגה אך נכאים / ואמרתי נפשי בתוך לבאים / והנה השיר אשר חברתי עליהם / ואקללם בשם אלהיהם.        חושה לבבי קח לך צנצנת    אחת ותן שם מן מלא העמר    או מן צרי גלעד קחה לך חמר    להיות צרי אל מחלה נושנת  אם אלכה בחוץ בלא משענת    אז אחשב להיות כדרלעמר    אשב בראש עמים ואגזר אמר    ולגאלי אשפות שלם וכענת        אל מעצבה תשכבון הרופאים    כי נסככם שקר ואתם אין    לי תשחקו עת כי יגוני צובאים        תראו חתת ותעלימו עין    איך תחשו הזוללים הסובאים    הנני שכור חמה ולא מיין .     ויאמר השר חייך המשורר נחמתני / אחרי אשר שירים מפארים כאלה השמעתני / ועתה הודיעני בחסדך / אם ראית השר הנכבד רבי קלונימוס מעודך / כי שמעתי כי הוא לבדו בזמן השוק ונאהב ולו לשון הזהב והאדרת / וכל שר ומליץ זולתו כגנב נמצא במחתרת /    ואען ואמר חייך השר ראיתיו / ואל בית אמי ואל חדר הורתי הביאותיו / הוא לבדו נזר הזמן / רד עם אל ועם קדושים נאמן / ידו בכל החכמות הלמודיות ראשונה / ויד כל חכמי הדור באחרונה / לו המליצה הבתולה אשר לא ידע אנוש דרכה / ודבר גבורות וחין ערכה / לפניו בושו המליצים אשר מעולם / ועטו על שפם כלם / חרדו לפניו ועמדו תמהים / כי אין מענה אלהים / לפני ראותי את מליצתו / אמרתי בלבי אשלח אחד משירי ואקח את חליצתו / וכאשר התמהמהתי מלוש בצק עד חמצתו / בשנה לקח לבבי ובוש מעצתו / כי ראתה ממעלתו עיני / כפל מאשר שמעה אזני כי לו מבחר החכמות וזמרת הידיעה / ונהירין ליה שבילי דשמיא כשבילי דנהרדעא / ידע על פה ספרי תלמי / וספרי כשדים וישבי לב קמי / למד הזמן ידיו לקרב / ולהעתיק ללשון עברי ספרי לשון ערב / עד אשר יאמר לכל אשר יקרב / יש-לי רב / מי זה אשר לבו לגשת יערב / ידו בערף כל מתחכם ומתפלסף / וכאסף ביצים עזובות כל חכמי הארץ אוסף / יחריד במליצתו כל מליץ / וישביע בצחצחות הנפשות והעצמות יחליץ / אמנם שיר שקול לא הראני ממלאכתו / כאשר הראני ממליצותיו את כל בית נכותו / ובראותי כי הוא עטרת תפארתנו / סהרנו ושמשנו / וירדן לצרעתנו / כי בימיו לא ישיא אויב בנו / ובן עולה לא יעננו / חברתי עליו זה השיר הנערב / וכאשר ראהו אמר יש-לי רב.        צבי לדור תהי מאור ליומו    תהי שמשו ואל לילו ירחו    ואתה הוא צרי גלעד לנגעו    לצרעתו תהי ירדן ירחו .        וכאשר רתם רכבי הפרידה / שלחתי אליו זאת השירה הנכבדה / בעבור תהיה לו לעדה / כי אהבת עולם אהבתיו / ועל כן חסד משכתיו.        לא ידעתי שפע חסדי    האל לנו יום יום יעמוס    עד הראני מלאך פניו    יפעת השר קלונימוס    לו ראית אותו מעתיק    ספרי בין ובידו קולמוס    אז ראית קהלת וי-    שעיה אז ראית עמוס    הוא על שחל המעתיקים    ידרך וכפיריהם ירמס    הוא יחשף סוד כל פילוסוף    עד כי כגן סכו יחמס    הוא יקיר מימי הבינה    ובלבו השכל יכמס    דברי פיהו תורת חסד    אף דברי זולתו נימוס    קצר שירי לספור הודו    כי לא מצאתי עוד קולמוס.        ויאמר השר חייך ספרת בשיריך מכבודו / מה שלא ספר עליו אדם מעודו / אשריו כי רב חילו וכי כביר מצאה ידו /    ואען ואמר ידע אדני כי חברתי עוד עליו מליצה צחה / ושמתיה מנחה שלוחה / אל הנכבד הנשיא החכם רבי שמואל / עטרת תפארת ישראל / תשובת מכתבו היקר אשר שלח לבני קהל מגדיאל / על אדות החכם רבי קלונימוס הנזכר / אשר בפרידתו מארץ אותם עכר /    ויאמר השר חייך היה זריז ונשכר / אל תבט אחריך ואל תעמד בכל הככר / ומהר להראותי פניניך / אם מצאתי חן בעיניך /    ואען ואמר הנה המכתב שים לפניך / כי בו יאורו עיניך / כי הוא לבדו במליצות ירוה צמאונך.    לכל תכלה קץ ראינו / ולראות קץ לתהלתכם לאינו / קצרה המליצה מהשתרע ויד התהלה תקצר / ולבבנו כח לא עצר / לפנים אהבת מעלתכם ירתה בנו חצי / והנה לא הגד לנו החצי / ידענו מאדות מעלתכם אשר עד כה לא ידענו / יספתם חכמה וטוב על השמועה אשר שמענו / רחבה ונסבה למעלה למעלה מעלתכם / וכעת במרום תמריא תהלתכם / תסבינה אלמות הימים ותשתחוין לאלמותיכם / ונשא דעינו למרחוק ונתן צדק לפעלנו / כי עד אשר לא שקעה שמש חכמינו / זרחה שמשך השר הנכבד והיקר שמואל נשיאנו / ברוך אדני אלהי ישראל / אשר לא השבית לנו היום גואל / והנה אנחנו חסרי התקוה המתברכים בשמך בני קהל רומ""א אשר זקנינו וחכמינו / ופנות כל עמנו / באים על החתום נוטים אליך כנהר שלום וכנחל שוטף כבוד / ראינו מכתבך דגול מרבבות / יחולל אילות האהבות / והמכתב מכתב אלהים הוא חרות על הלבבות / השביע בצחצחות נפשנו / וענדנוהו עטרה לראשנו / והנה אתנו בראש האבן הראשה / הטבעת לחסידות ולקדשה / ממשבצות זהב השכל לבושה / אבן בחן פנת יקרת מוסד מוסד / אלופנו ראש לכל אשר יתחסד / הוא הגבר הוקם על יסר במשא / כלביא על חכמי הזמן יקום וכארי יתנשא / החכם הגדול הפילוסוף האלהי רבי קלונימוס בן כבוד קדשת החכם הגדול רבי קלונימוס זכרונו לברכה לחיי העולם הבא עומד על משמרת מלאכת עבודת אדננו המלך רוברטו שיחיה / אשר אמרנו בצלו נחיה / עז כנמר וקל כנשר ורץ כצבי וגבור כאריה / מן היום אשר תהינו בקנקנו / ראינו איתן מושבו ובסלע קנו / היה סגלה לסגלה / ותהלה לתהלה / ולכותרות אשר על ראש העמודים לגולה / משך ביפיו הלבבות / ונפלא בעיני המחשבות / ויאמרו איש אל אחיו מן הוא / כי לא ידעו מה הוא / סלו לרוכב בערבות / כי לא תם זכות אבות / ואם עד כה לחם אבירים ודגן שמים מכלינו אזל / השיב הזמן את הגזלה אשר גזל / ועתה ידידות נפשנו / רכבנו ופרשנו / המעלה עדי זהב על לבושנו / על פלא זמננו / החכם הגדול רבי קלונימוס תנוינו / המשביע בטוב עדינו / המחדש כנשר נעורינו / הלא ידעת נסיכנו / כי נשיא אלהים אתה בתוכנו / ומיום היותו עמנו / ארינו מורו עם בשמיו / ואכלנו יערו ודבשו ומנעמיו / ואשר טוב עשה בתוך עמיו / אמרנו בלבנו / זה סיני / זה ינחמנו ממעשינו ומעצבון ידינו מן האדמה אשר אררה אדני / בו ירום קרן הודנו / ויגדל הדרנו וכבודנו / בימיו תושע יהודה ונפשנו תיקר / ליהודים תהיה אורה ושמחה וששון ויקר / מה יפיו ומה טובו / נכבדות מדבר בו / וחשן המשפט על לבו / המצליח למלוכה / העומד על הברכה / ועוברי בעמק הבכא / מעין ישיתוהו / ישאוהו על כתף יסבלוהו / עלה לשמים שיאו / וממעל לכוכבי אל שם כסאו/ איך לב חכמינו מחשקו יתיאש / וקול מעלתו חוצב להבות אש / פגרו כוכבי אל מעבור נחל מעלתו / ולאו מהשיג במרוצתם אבק תהלתו / מי זה יאמר אערך לפני יפעת שמשו נר הלי / שרגא בטהרא למה לי / כי שבעתים יזהירו בני דעה / ונשיא נשיאינו שבעים ושבעה / ואלו האכילנו את מן אמרותיו / ולא טעמנו צוף יערת דבש העתקותיו / דינו במה שראינו מחמודותיו / מלבד שמן הענוה שיורד על פי מדותיו / ואלו גלה ערות המקנאים היורדים עמנו לחיינו / ולא עשה בהם שפטים דיינו / על אחת כמה וכמה טובה כפולה ומכפלת למעלתו עלינו / ראינו אור באורו / בחותמות אשר הוציא מאדוננו המלך ירום הודו ויגדל הדרו / אהב לכלנו התועלת / והמציאה אלינו כפי היכלת / מלבד אשר הרעיש חכמי הזמן כארבה / ואזן וחקר תקן משלים הרבה / עלה במרום החכמות וישב ממנו שבי / ויגדל יתר אל הנגב ואל המזרח ואל הצבי / הוא שלמה בחכמותיו / הבונה בשמי שמי השכל מעלותיו / ודוד במליצותיו ותהלותיו / הוא הימן וכלכל / אשר לא ישוב מפני כל / על השפע האלהי אשר שפע על פני מעלתו / עדף על השלמתו / שעור להשלים לזולתו / אשר יסירהו אל אמונה ואין עול צדיק וישר / מהיותו מורה על הישר / אשר תומכו מאשר / ואל ההצלחה אשר המחזיק בה ישלם / ואכל וחי לעולם / במי נתפאר כי אם בו / ומי יאיר אל עבר פנינו כי אם אור כוכבו / ומי יעלו על ראש שמחתם זולתו יודעי טובו / ומי יקרבם כי אם שרביט זהבו / ומי ירושש הקמים על עם אדני כי אם חרבו / מי זה נגד הזמן יחזיק מצב / מי יתיצב לפני מקריות אם לא יתיצב / היעמד לפני מחנהו /החלד והעכבר והצב למינהו / מה יעשו הצמאים אל מי המזמה / אם מענניו לא יזלו מטרות החכמה / ראינוהו ולא נמות / ומצאנו בחברתו על נעימות ושלמות / והיה מרב עשות חלב אכלנו חמאה / ראינו את המראה / ונאמר אין זה כי אם בכח הנבואה / יד אדני עשתה זאת וקדוש ישראל בראה / וכל אשר שתינו יספנו צמאה / ואדירינו העלו את שבחו על שפתם / ומחוקקינו במשענותם / ובסעיף סלע עיטם / כי דעת שפתיו ברור מללו / ונטעי אהבתו נטעו נוטעים וחללו / קצתם ילקו איש בלשונו / לרוות צמאונו / ויתר העם כרעו על ברכיהם לשתות / ומתדפקים על הדלתות / ויאמרו איש אל אחיו מן הוא ולחם אבירים / היורד מעל ראשי ההרים / מראש אמנה ממעונות אריות מהררי נמרים / שכחנו בו צרת זמננו ותהי לאין / נשאנוהו על כתף ושמרנוהו כאישון בת עין / למעלתו וליפעת אורו / כי כליל הוא בהדרו / מה נוסיף עוד לדבר חותם תכנית / וחשק אהבת מעלתכם על גבנו האריך מענית / ולתאר מעלתכם ידי העם כבדים / כי בכם החכמה והענוה והנשיאות רוכבים צמדים /    ושאלתך השר הנכבד מורנו רבי שמואל מאתנו / ליעץ אל הנכבד אחיך פלא זמננו / לשוב מהר אל מחוז חפצו / אל נוהו ואל ארצו / אף על פי שהשאלה היא לנו נגדית / למעלת הנזקין נשום להם בעידי עידית / לא נתן דמי לו / עד אשר יבא לחזות בנעם בני ביתו ולבקר בהיכלו / אף על פי שאין צרך כי תמיד נראהו מצר ודואג על עכבתו / ופלגי מים יורדות עיניו על גלותו / ולבו באש הנדד בוער / הומה וסוער / ומשתדל בכל עז להשלים מלאכת אדננו המלך שיחיה ואת אשר נגזר עליו כדי לשוב אל מחוז חפצו / ואל מעון רבצו / לרחף על גוזליו ולהפלגת חשקו לשוב אליהם ולהיות בביתו כבראשונה / יום אחד בשנה חשוב שנה / אמנם מלאכת אדננו המלך שיחיה אשר בידו ארכה מארץ מדה ורחבה מני ים / ומאמר המלך קים / ולהניף ידו אל מלאכת ההעתקה בעים / ולא ירפנה עד תמה / ולמלאת מצותו חובה עצומה / והאל המשפר שחקים בחכמה / התולה ארץ על בלימה / והנותן לעם עליה נשמה / יגדיל מעלתך ויעשה שלום לך / שלום יעשה לך / כנפש אדננו ונפש דורשך שלומך וטובתך כל הימים / בני קהל רומ""א החתומים / הנוטים אל מעלתך כנהר שלומים / וברכות כחול ימים / וכבוד כחפצך / מלא רחב ארצך / עמנואל.    כשמע השר המכתב הנבחר / אז קפץ ונשבע ולא אחר / ויאמר הנני נשבע באשר נתן טל ילדותך מרחם משחר / כי אתה בעל הלשון / ולשיר ולמליצה גואל וראשון / וכל משוררי הזמן נחל קישון גרפם נחל קדומים נחל קישון / ברוך אשר העמידך לנס עמים / ולהיות ניר לבניו כל הימים /        ואשב עם השר בשלוה ובמשמני המדינה / כאשר הייתי אתו באמנה.             "
163,יהודה ליב גורדון,2,1,3,3,1,0,0,יהודה ליב גורדון,"   	 	 	     על ראש קולמוסי טפת-דיו יושבת  ואני יושב ומדמה ונפשי חשבת:  מה-אכתב? טפה זו מה-תהי עליה?  התהפך למזמור או תהיה לקינה,  האפצח על תענגות בני האדם רנה  או אעשה מספד על תבל והבליה?  הלמשואות נצח פעמי ארימה,  או אל חיינו עתה פני אשימה  ואספר גדולות מגדולי ישראל?  האספר מלחמת אברם וכדרלעמר,  או גבורת הצדיק ביום ל""ג בעמר,  כי כבש את לילית אשת סמאל?  המקום גן-העדן אחפש חפש,  או ארשם בכתב אמת בצאת הרפש  ברחוב היהודים אשר נכח פני?  או אמד בקנה בצאת אחרות,  בם טבעו אבותי מדורי דורות,  בם טבעתי אני, בם יטבעו בני?  האדבר על בני הדור רם העינים,  שבנו המגדל לעלות שמים  ומריב לשונות עצתם בלעו,  או על דור ההפלגה שבימינו  המתאמרים לבנות חרבות עמנו  וכמוהם לא ישמעו איש שפת רעהו?  הארנין מוצאי ערב ובקר,  או אקרא חמס ושד על יקר  הבשר הכשר גל של עצמות?  האתנה אהבים בין עלמה ועלם,  או אכתוב תולדות המגיד מקלם,  המאיר עינינו בדרשות מחכמות?  בגדלת רבנו אשים מלתי  המחפש בנרות חטאים בקהלתי,  כי מת באסכרה אחד מבני בניו,  או אקחכם אתי לכרכי הים  ואספר לכם מעשה החסיד שם  שבאו ציציותיו וטפחו על פניו?  או אספר צדקת פזרון גבירנו  המנדב אחת בשנה בבית כנסתנו  ח“י כפול ח”י בעד פתיחת הארון,  ומ“ת כפול מ”ת יתן כל שבוע  בכנסת אחרת לצרך ידוע  בעד אחד ענק ורביד על הגרון?  אולי השמימה אזרק טפתי  ותהי למטר גשם ותתך דמעתי  על שבר בת-עמי הגדול מים,  או אולי לטפת מרה אהפכנה  ובפני רעי האפר אזרקנה,  זו כלונו בהבליהם, שמונו לא-עם?  או טוב כי אחדל משירים וספורים  וסליחה אחבר ליום הכפורים,  או “על חטא” חדש על פי “תמניא אפי”  אז יצאו חרוזי ויפצו בכפה…?  עודני חשב ותיבש הטפה,  ואמר: מה-טוב! והניחותי את כפי.          "
1469,יהודה הלוי,26,1,1,1,1,0,1,יהודה הלוי,   	 	 	     עפרים עמדו בין ההדסים    דרור מר שלחו אל האפסים    הדס חמד נעים ריחם ונתן    כנפיו ככרוב בעדם פרושים    ידמה ההדס ריחם לכסות    ובשמיהם עלי ריחו מכסים.         
1593,יהודה הלוי,26,1,1,1,1,0,1,יהודה הלוי,"   	 	 	     לבי במזרח ואנכי בסוף מערב    איך אטעמה את אשר אכל ואיך יערב    איכה אשלם נדרי ואסרי, בעוד    ציון בחבל אדום ואני בכבל ערב    יקל בעיני עזב כל טוב ספרד, כמו    יקר בעיני ראות עפרות דביר נחרב.        "
6346,שמעון גינצבורג,344,1,3,4,1,0,0,שמעון גינצבורג,"   	 	 	       את יפיי.    את — תמונה רבת־זהר, קדשה, שצירתי    ביום ראותי אור, ברגע בו נוצרתי.    לזמן מאתי תמונת־קדשי חיים שללו,    והנה, כלסטים בעלי־תשובה,    השיבו אותך לי, אהובה —    ויריעת־עדני בתוך עיניך שוב לפני גללו…    ופגמי את.    אני לא כרוב כליל־יפי; נפיל אני מלדה.    כה ערפי קשה, ונפשי כה רועדה.    רב זהב טהור בלבי, ורב בו גם הבדיל,    והגיל משתפך שם בקינה…    ובו, כשמש־בציר בלב־הברכה, את, עדינה    ונוגה, לי נשקפת! כמוני — כרוב־נפיל.    תקותי את.    מאסתי כה בחיים, חיי־מתים נאלחים;    ולבי בחן כבר וידע כל הדרכים.    אך עוד שביל־אהבה לי לא נגלה — יחיד שביל.    זה נתיב במרום־תכלת, תדענו יונה    ואל גני־עדן לא־נחקרים יביא לאחרונה.    כנשר אטוש בשביל־רום אחריך, יונת־גיל!    ואת יאושי.    קראתי כבר בעיניך את גזר־דיני.    בעבותות אהבה גדולה, פגומה אסרתני.    למדת־ארץ את, ולא עוף נגביה. את יאושי!    אך כה יקרת לי. ולו בצפרניך קטנות    קרעת לבי — אשרי רב מתנות…    הא לבי, נערה, הא! אך בואי. חושי, טושי!   נובמבר, 1915.       "
5202,לודוויג רלשטאב,197,1,2,3,1,0,0,לודוויג רלשטאב,"   	 	 	    (משירי שובערט)     מדממת הליל עמך אשיח  לך תרן בת שירתי;  בעזובת החרש תחת השיח  באי אלי, רעיתי.  שם הזלזלים ינועו ברוח  אל אור סהר מנגד;  אל ינע לבך, אל נפשך תשוח  מפחד בוגד בגד.  קול התורים שמעי בסבך ישירו  אך לך הם יתפללו;  נעם קול בכים עלי הם יעירו  בעדי רחמים ישאלו.  דאבון נפש אוהבת ידעו המה  גם כליון העינים,  ובקול מנגינתם כי כה נעמה  ימסו כל לב למים.  ירך נא לבך, יכמרו רחמיך,  הואילי ושמעיני!  ברעדה וגיל אוחילה עליך  באי נא הצליחיני!!          "
3378,מרדכי צבי מאנה,45,1,3,3,1,0,0,מרדכי צבי מאנה,"   	 	 	    (ילד בן אחד מידידי בפה עיר המלוכה).     לילד פורח באביב הנער, כשמש זורח לו הוד לו תאר, שלוחה הברכה, מלב לוקחה.    1.   זה שנים ששת מיום בו נולדת,  מיום לב הוריך בן יקיר שמחת.  על סלם החיים שש מעלות צעדת;  וכבר לקחת לב רבים הצלחת.  עתה כי תחג יום חג הולדתך  גם אוהבים רבים ישישו עליך.    2.   נעמת, בן פורת, באביב הנער,  ככרוב שמים עוד זכה נפשך.  על מצחך חן ילין, על פניך – טהר;  גם תם ילד יציץ מחרכי עיניך.  וביום זה יום חג עוד תיף שבעתים  ככוכב נגה בין צבאות שמים.    3.   גם לבי לך ירחש אהבה וברכה  כי הודך בל יבול, זיוך יופיע;  כי יריק לך שדי מעיני הצלחה,  כי כל רע עדיך לא יגיע;  כי ינצור תמתך, טהר נפשך,  ועל כל: כי יאריך גם ינעים חייך.    4.   שיש ושמח, בן נעים! שישו, אבותיו!  כי ישיב נפשכם הן יתן אותותיו;  ולתורה ולמעשים טובים גדלוהו  ובלב עלז תחת החפה תראוהו;  עשר גם כבוד וברכה ותהלה  יכתירהו כל ימיו עד עולם סלה!          "
6017,יהודה קרני,332,1,3,4,1,0,1,יהודה קרני,"   	 	 	     והיה כי אעלה לגרדם  ואושיט לתלין צוארי;  ובקשו דינים ממני  את־אחרון ודויי ודברי.    ויחג ההמון חג ענשי  ויצדיק עלי את־גזר דינו,  והעלה עלי חרפת בוגד  בטרם שהעלה גרזנו —    התבא אז, מלאך מושיע,  ותלחש על אזן דיני:  לא נעשה הבגד, לא נעשה  ואם נעשה — הבוגד לא אני.    קרבנך לא אדרש, לא ארצה,  אני כבר לקרבן נקרבתי.  אולם האת אהבתיני  בימים שאותך אהבתי?        "
4023,אברהם אבן עזרא,46,1,1,1,1,0,0,אברהם אבן עזרא,"   	 	 	    והשיבו רבנו תם:     אבי עזרי ישיבוהו סעפיו,    אשר נתן ידידו בין אגפיו;    אני עבד לאברהם למקנה,    ואקדה ואשתחוה לאפיו.        "
2977,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל פי אלשכר לאללה [ואמר בעניין שבח האל]     יה לך שחרי ונשפי / אפרשה כפי ואפי  אל־תבהלני ואל־נא / תחשב חטאי ואכפי  אזכרה שמך ואהמה / כהמות ימים בזעפי  מאנה נפשי להסיר / זכרך מעל שעפי  חסדך יה לא חשכתו / גם־אני לא אחשך־פי.        
1926,אפרים לוצטו,27,1,2,2,1,0,0,אפרים לוצטו,"   	 	 	     ימים רבים דרך קשתו החשק,    לירות אל אלחנן, אמנם להבל;    מתי, אמר, אשית רגלו בכבל?    העם אתי אין די ערמה או עשק?        אלי כי באלים קניתי משק,    בן אדם יוכל תת משחת ותבל?    אז התעבר, ומלא בושה ואבל,    השליך את אשפתו, נפץ הנשק.        אכן כעת ראה בבנות החלד    מלכה נאוה הזאת וכלילת צבי,    עז התאזר, כי בה בטח הילד.        שת העלמה אפוא לקראת העלם;    הנה, כי בגללה הובא בשבי,    אף התמכר פתאום אל הוד הצלם.           "
701,אברהם שטרן,10,1,4,4,1,0,1,אברהם שטרן,"   	 	 	    ארריך ארור ומברכיך ברוך.  בראשית כ""ז, כט     מברכנו ארור, אררנו ברוך    ועמנו – גולה מצרע.    דם טפנו כמי-הרגלים שפוך.    פת לחמנו – רעי-מארה.        שקצונו גויים כטמאת הנדה…    עד מתי, אלהי, עד מתי?!    וענה אלהי ישראל – אל קנא:    “עד תקרא על חברון שם תל-חי!”    תרצ""ג       "
4490,שלום שבזי,54,1,2,2,1,0,0,שלום שבזי,   	 	 	    חתימה: אלש(ש)בזי (43:אלמשתאי)     אהוב לבי לבת נדיב / באהבה יחלה    ותקע אהלו בכזיב / מצפה יעלה    ועלי ידלפה מרביב / ישובב נהלה    ויאמר אל יפת עין    תנחם לי בכוס יין    ואנשה לעצת קין / אשר הוא נאלה:    לך אלאחסאן ואלפצׄלא / אלאהי מן קדים    ומלכף צאדק אלעדלא / ויא נעם אלכרים    ומן פרדוסך אלאעלא / אנאר מוסי אלכלים    ורחל זינת אלאמה    דואעי אלעלם ואלחכמה    אקאמו אלקדס ואלכדמה / בפיצׄן חאצלא:    שלח ינון משיחנו / ועורר חסדך    מחה את כל פשעינו / רצה על עמך    עשה בזכות אבותינו / וחן רעיתך    וצוה יה לאראלים    וכוכבים וגלגלים    יעירון חן לבת גלים / לגנה תעלה:    שמועת דוד תשמח / ללבי יום נדוד    ובו חוסה ובוטח / ולא אמיר בדוד    והוא מוחל וסולח / לנפשי משדוד    אני נקשר באהבתו    ואהבת עם סגלתו    ואיכה אחליף דתו / ונפשי קבלה:    בפצׄלך יא כׄליל דעני / וסלי כׄאטרי    ואגפר זלתי עני / לאני חאירי    ויום אלדין ארחמני / וארגׄע זאירי    ואנצר גׄנת אלכׄלדי    ביום אלנפס תתודי    ותגני זהרת אלורדי / בפרדוס אלעלא:    זהור עדנאן קאטפהא / צׄמירי פי אלחיאת    ולי עקלן יצׄאעפהא / בסר חכמה ודׄאת    אניר נפסי ולאטפהא / תטיב וקת אלממאת    תטיע אלעקל אלאנסאני    ותלחץׄ פיץׄ אלאחסאני    ואפצח נטק לסאני / בקולן כאמלא:    יקול אלמשתאי קד תם / קולי דׄי חצל    אלאהי סלי אלמגתם / בסרי אלמנפצל    ולא סרן עליך יכתם / אליך גׄמעה נצל    סלאמי אכׄר אלמענא    וחיא גׄמע סאדתנא    וללה סר גאיתנא / מדבר לאלמלא:        
756,משה אבן עזרא,11,1,1,1,1,0,0,משה אבן עזרא,   	 	 	    רוצה מידעי לבית ארמון / ר' משה אבן-עזרא      רוצה מידעי לבית ארמון  עמי וגם-נעל בשרותיו    לשתות בהתערב המון קול מי  כיור וקול העוף בשרותיו.        
720,אברהם שטרן,10,1,4,4,1,0,1,אברהם שטרן,"   	 	 	    חילים אלמונים /  (“יאיר”)  הימנון המחתרת     חילים אלמונים הננו, בלי מדים,    וסביבנו אימה וצלמות.    כלנו גיסנו לכל החיים:    משורה משחרר רק המות.        בימים אדמים של פרעות ודמים,    בלילות השחורים של יאוש,    בערים, בכפרים את דגלנו נרים,    ועליו: הגנה וכבוש!        לא גיסנו בשוט כהמון עבדים,    כדי לשפך בנכר את דמנו.    רצוננו: להיות לעולם בני-חורין!    חלומנו: למות בעד עמנו!        בימים אדמים של פרעות ודמים,    בלילות השחורים של יאוש,    בערים, בכפרים את דגלנו נרים,    ועליו: הגנה וכבוש!        ומכל עברים רבבות מכשולים    שם גורל אכזרי על דרכנו;    אך אויבים, מרגלים ובתי-אסורים    לא יוכלו לעצר בעדנו.      בימים אדמים של פרעות ודמים,    בלילות השחורים של יאוש,    בערים, בכפרים את דגלנו נרים,    ועליו: הגנה וכבוש!        ואם אנחנו נפל ברחובות, בבתים,    ויקברונו בלילה בלאט,    במקומנו יבואו אלפי אחרים    להגן ולשמר עדי עד.        בימים אדמים של פרעות ודמים,    בלילות השחורים של יאוש,    בערים, בכפרים את דגלנו נרים,    ועליו: הגנה וכבוש!        בדמעת-אמהות שכלות מבנים,    ובדם תינוקות טהורים,    כמו במלט נדביק הגופות-לבנים    ובנין המולדת נקים!        בימים אדמים של פרעות ודמים,    בלילות השחורים של יאוש,    בערים, בכפרים את דגלנו נרים,    ועליו: הגנה וכבוש!       נבי-מוסה תרצ""ב       "
4430,שלום שבזי,54,1,2,2,1,0,0,שלום שבזי,   	 	 	     אם תחפצה בן איש לסודות נבחרו / תקנה לך חבר ורעים יקרו    בעבור יחי לבך ותשמח נפשך / שכל והנפש בטוב יתחברו    ולבש ענוה מימי בחרותך / ומאס עצת ריקים אשר יתיהרו    שם טוב לך יצא ותשיג חפצך / חפש במסכתות גאונים חברו    משנת חכמים מאבותם קבלו / יום סבבו סיני בשכלם נהרו    עלה אבי כל הנביאים עד מרום / אל הערפל פעמיו מהרו    וגלגל ואדריכל מלוים לו בחן / עלה ופתח כל שערים נסגרו    נוכח פני סיני שבטי נקהלו / גם מלאכי מעלה דגלים עברו    אש ירדה מהשכינה סחרה / קולות וברקים וענן נחברו    לוחות שנים הם ביושר נכתבו / בם דברות עשר בעדות נחקרו    שמעו לאנכי ולא יהיה לך / מפי גבורה הם ותורה שמרו    ברוך אשר זכה עדתו לחזות / תורה תמימה בה נפשות כשרו    זכרה אדון הכל לחן תורתך / קבץ פזורינו אשר נתפזרו    ישר דרכינו למען חסדך / כי על יראיך חסדים גברו          
3271,שלמה אבן גבירול,40,1,1,1,1,0,0,שלמה אבן גבירול,   	 	 	         שוכני רום ותחת / צבאותם וחילם  לך מעז יתנו עז / ימי עולם כלם  ממללים ומהללים / בלבבם וקולם  יהי שם יי מברך / מעתה ועד עולם.      בשחק אלים / חצובי אש ומים  ובארץ נדיבים / הוגים דת יומים  ממללים ומהללים / יחודך פעמים  מקצה השמים / ועד קצה השמים.      בשחק שמך מקדש / בסוד כרובים  ובארץ עז לך / יתנו עם נדיבים  ממללים ומהללים / למולך נצבים  מעלות השחר / ועד צאת הכוכבים.      בשחק שמך / יודו תרשישים  ובארץ בחירים / לשמך מקדישים  ממללים ומהללים / ונגדך נגשים  מנער ועד זקן / ועד טף ונשים.      [בשחק  ובארץ  ממללים ומהללים  מ    / ועד      בשחק     /   דק  ובארץ    /   דק  ממללים ומהללים /   דק]  בין קוץ ודרדר / עד יבוא ויורה צדק.                    
2242,שמואל הנגיד,32,1,1,1,1,0,0,שמואל הנגיד,"   	 	 	    וקאל ענד מא כמל לופאתה עאם ואחד  ואמר כאשר נגמרה שנה אחת למותו     כבר שלמו שנים עשר חדשים / ואין מנוס לך מפח יקושים!  המתקו לך רגבים, או התבחר / לך רקב ורמה על אנשים?  בחירי, קום ושובה אל מקומות / ומושבות לך בינות ישישים,  ואגידה לך את מלחמותי, / ואודיעך קרבי החדשים!  ואיך יקום אשר נמק בשרו, / ועצמותיו כמו עצים יבשים,  והוא חבוש באדמתו – ורוחו / ונשמתו בשמים חבושים,  ואכל עש בתוך עורו בשרו, / ואכל מעלי עורו לבושים!         "
5477,דוד פוגל,206,1,3,4,1,0,0,דוד פוגל,"   	 	 	     פעמים אני יושב לרגליך    ומספר חרש.      במרחק עוד הומה הכרך    המיה עמומה    בטרם יגוע.      את רואה לפניך    כל דרכי הנפתל בתבל    ודמעה כבדה יורדה עינך.      הרבה ראיתי על דרכי,    אכן יגון חרישי עבר את הכל.      אף אני אמרתי:    הן שמחה תמצא לאדם,    אך יגון חרישי עבר את הכל.      במרחק עוד הומה הכרך    ואני יושב לרגליך    ומספר חרש.   וינה, 11.9.1920  *       "
341,רחל בלובשטיין,5,0,3,4,1,0,1,רחל בלובשטיין,"   	 	 	     פגישה, חצי פגישה, מבט אחד מהיר,  קטעי ניבים סתומים – זה די…  ושוב הציף הכל, ושוב הכל הסעיר  משבר האשר והדוי.  אף סכר שכחה – בניתי לי מגן –  הנה היה כלא היה.  ועל ברכי אכרע על שפת אגם סואן  לשתות ממנו לרויה!       תל-אביב, 13.4.25       "
6004,יהודה קרני,332,1,3,4,1,0,1,יהודה קרני,"   	 	 	     ובהתקדש העלם את־פני יחידתו לשחר  ובנגעו בכפות המנעול של שער הבית —  אז נהפך העלם לאחר,  כי קרן אור פניו, ותפלה חשאית  עם שפתו  היתה. וככרע הכהן בבואו לפנים מן הקלעים  עשות עבודתו,  כך כרע העלם עצוב העינים,  וכך היה אומר:  חנני בקרן מקרני נצחים.  ויקם מכרע עם שקיעת היום, כששומר  הבית נצטוה על סגירת הפתחים.  ורגעים עוד רעד ההיכל מול עיני הנער  בצאתו;  ועד אור היום לא נסתלקו האור והצער  מביתו.        "
2919,שלמה אבן גבירול,40,1,1,1,1,0,0,שלמה אבן גבירול,   	 	 	    ומן אג͘לّ תגאזלה ואעג͘בה [מן המצוינים והנפלאים שבשירי האהבה שלו]     אמנון אני חלה קראו אלי תמר / כי חֽשקה נפל ברשת וגם מכמר  רעי מידעי אלי הביאוה / אחת שאלתי מכם אשר אמר  קשרו עטרת על־ראשה והכינו / עדיה ושימו על־ידה בכוס חמר  תבא ותשקני אולי תכבה אש / לבי אשר בלה בשרי אשר סמר.        
6095,יהודה קרני,332,1,3,4,1,0,1,יהודה קרני,"   	 	 	     חודי, חודי את חידתי  ואת חלומי קומי פתרי;  מה אני, מאין באתי,  איה שכני ומקום סתרי,    מתי עלה, ישקע יומי,  מה ראשיתי ואחריתי;  ומה טיבו של חלומי,  שהגיתי והריתי.    היה היתה לי אז נערה.  כחלומי גם חלומה;  ואת סודה ואת צערה  שמרה לה עד אחרון יומה.    והנערה האגדה  כבר איננה… היא נעלמה,  וכאלו חוזה בדה  את עולמי ועולמה    חפץ אחפץ ונרקמנו  באגדה חורת צבעים;  יאמר אדם כי חלמנו –  חלומנו היה נעים.     העולם, תרס""ט.       "
4269,אלתר לוין,50,1,3,4,1,0,1,אלתר לוין,"   	 	 	     חפשי כנשר, כילד רך, רענן,  כעלמה צוהלה, כגבעול חי, זך,  כגל ירדן עליז, כקו שמש בקר –  שירי, השיר לי, בעזו עת יך!  עת יך ויעל כענן קיטור אש,  מתרומם למעלה עד שיא העב,  פורץ ופורץ ומחולל ויוצר,  מעין תהום רבה עולה ונשאב;  עדין כפרח, כמשי מחספס,  מבהיק כפנינים, כספיר יקר,  טהור כתכלת, מענג כיפי,  אין סופי כמרחב, רחב ככר;  אביר כגבור, רם על כל רמים,  אדיר כלבב דופקיו מכים,  מאיר כלפיד, מזהיר ככוכב –  שירי, השיר לי, המנון לאלקים!          "
3197,שלמה אבן גבירול,40,1,1,1,1,0,0,שלמה אבן גבירול,   	 	 	         תקעו בחדש שופר  לאדיר נורא תהלות / לאמיץ עושה גדולות / ונפלאות עד אין מספר  לנאור גוזר ומקים / לנוטה כדק שחקים / בצקת למוצק עפר  ליוסד ממדי נשיה / ליוצר מאורי עליה / ומבריק נגה שפרפר  לשופט היום עבדיו / לשומר נפשות חסידיו / ונחלתם תשפר  ללובש כשרין צדק / ללוקט שושן מחדק / זרע יעבדנו יספר  למלבין צחנת רשעים / למוחה כעב פשעים / וסר עוונם וחטאתם תכפר  להופך כתמים כיהלם / להטות אליהם שלום / כמימי אמנה ופרפר  לחקות זרוייו לחיים / לקבל שועת עניים / ותיטב ליי משור פר.            
4053,אברהם אבן עזרא,46,1,1,1,1,0,0,אברהם אבן עזרא,"   	 	 	     לא הוא שמו נקרא אחרון ולא ראשון,    כי אם למבראשונה בלי לשון.        "
2799,שלמה אבן גבירול,40,1,1,1,1,0,0,שלמה אבן גבירול,   	 	 	    תהלת שמואל הנגיד   זמני מה לך תחרש בגבי / שמעני ותן פוגה ללבי    הנקל לך פרידת רב שמואל - / והוא אבי ופרשי ורכבי    ונתת גבול ביני ובינו - / ומה נשאר לך עוד לעשות בי?    עזבני משומם כאלישע / ולקח מעלי ראשי כתשבי    והיה לי ברוחו פי שנים - / והנה פי שנים לי בעצבי    לך שלום שכן צפון וימין - / במקום נאמן תשכן בחבי    הכינותי מקומך בין צלעי / ותקעתי לך אהל בקרבי    אבקשך וגם-אמצאך שם / כמו רוחי אשר אמצא בקרבי.        
765,משה אבן עזרא,11,1,1,1,1,0,0,משה אבן עזרא,   	 	 	    באי עפרת טירות אלי / ר' משה אבן-עזרא       באי עפרת  טירות אלי  כי כל-נעם  בימינך בא    העת זרח  תוכו מזרק  האיר עולם  עת שמש בא.        
1930,אפרים לוצטו,27,1,2,2,1,0,0,אפרים לוצטו,"   	 	 	    ואלה שמות האנשים תופשי התורה כמ“ר משה ואלי וכמ”ר ישראל טריוויס. תושבי פאדובה אשר יחדו ימתיקו סוד מדי שבת בשבתו כעלות המנחה / אפרים לוצאטו     שבת בשבתו שנים הם    החוקרים טמון ברגש עם,    לא נבהל רוחם ולא נפעם    אף כי בים גדול שביליהם.        הנה גבול שמו לדבריהם    מן העלו מנחה עדי יועם;    כה יערב שיחם וכה ינעם,    כי שוא יבקש איש כהם.        זה כאשר ינוב דבש יזה,    זה יעמוד יום יום בסוד האל,        ומתלעות ישבר אלי1 עול.        זה יאדיר תורה לעמת זה,    לא בן בדת משה כישראל,    לא קם בישראל כמשה ול.        היא הקליפה אצל יודעי חן  ↩           "
5516,חיים יעקב בן ברוך אונגר,224,1,3,4,1,0,0,חיים יעקב בן ברוך אונגר,"   	 	 	    גן עדן / חיים יעקב אונגר    שיר על מעשה גן עדן.  בשני חלקים.  שמות המדברים.  האדם.  חוה, אשתו.  הנחש, בקומה זקופה כקומת איש.  קול אלהים.    מקום התראות פנים: גן עדן.  חלק ראשון: האדם, חוה, הנחש    (מקום נאה בגן עדן. האדם שוכב בצל אלה עבתה בנאות דשא וכר נרחב. חוה ברחוק מה ממנו מתהלכת ללקוט שושנים ובלי ראות קרבה אל עץ הדעת, ובראות הנחש אותה עומדת לבדה, ימהר ללכת אצלה ויקוד ארצה, אחר ידבר.)    הנחש.   נעם אלהים עליך, אשת חיל!    שלום וענג לך יומם וליל!       חוה.   שלום שלום.       הנחש.   מה יפית, שרתי, טבת הטעם,    על הוד יפעתך אשתמם הפעם.    את חותם תכנית, את כלילת היפי.    שושנה רבת חן בלי שמץ דפי,    עיניך יונים, כבדלח לטהר,    כעפעפי שחר, כשמש לזהר,    בך הראה אלהים תקפו וגבורתו,    להתפאר במעשה ידיו והוד תכונתו.    אולם לבי סחרחר ידכה ישח.    ובתוכי ישתומם בל‏י מצא מנוח,    על אשר נתן למאכל לנפשות יקרות    עשב השדה, ארחת ירק לברות.    הגם אל פרי עץ הגן יד לא תשלחו    ומכל טובו מאומה לא תקחו?    האף אמר אלהים: לא תאכלו מגדים,    רמונים ותאנים, כפרים עם נרדים?    הגם צוה לבלתי נגע נטעי נעמנים,    או לשבת על נהרי נחלי עדנים,    בצל דליות גפן וענף עץ עבות,    בצל צאלים מחרב המשובב לבבות?    הן מצות אל חפץ אחפץ לדעת.    אל נא תוסיפי, אל תתני מגרעת.    השמיעיני קולך, מלים הטיפי,    וצוף דבש אמרתך עלי חכי הרעיפי.       חוה. (משתאה על דבריו, אחר תדבר)   הן זרוע אלהים עלי לא נגלתה,    אך אישי ספר לי איכה היתה,    כאשר העד העיד בו אל מקחת    פרי עץ הדעת ולא ימות לשחת.    העולה על רוחי אותך אודיע    ודבריו בלבי צפנתי אביע:    “מכל עץ הגן אכל באות נפשך”,    ככה דבר אלהים, עשי ועשך,    ""אולם בעץ הלזה, בעץ הדעת,    ממנו טובה גם רעה נבעת,    העמד בתוך הגן לצבי תפארת,    לא תגע יד, כי הוא כמו אש בערת,    ראשיתו ממתקים אחריתו מרה.    השמר מנו פן יהיה לך לזרא.    ועתה אם למצותי תאבה שמע,    לבלתי הוסיף מאומה, לבלתי גרע,    טוב הארץ וחלבה תאכל לנצח,    ובחסדי אשמרך משד ורצח.    אך אם תמרה פי ותלך עמי בקרי,    להפר עצתי ולספות חטאת על מרי:    לי זרוע נטויה, גמול גאים משלמת,    על ראש מרדים תחול ביום המלחמת,    לי יום נקם ושלם פעל ידיך,    לי ארי במסתרים, הארב לצעדיך,    “מות” שמו, נוקם, אכזר, בעל חמה,    עטה אדרת שחרחרת, מעיל אימה,    בידו מאכלת, חרב מתהפכת,    על ראש הפשע פתאום נתכת"".    דברי האלהים עת אזני שמעו,    ירדו חדרי לבבי, עדי נפש נגעו,    משממת עמדתי, אחזני פחד,    מאז הלאה ממנו נלך יחד.     הנחש.   אל תפחדו ואל תרהו, כי לא מות תמותון    ומפני עץ הדעת חנם תנוסון.    אל קנוא הוא, נצב כצר לנצח,    למען לא תלכו רומה כחזקי מצח,    גם הוא אכל פרי הדעת פעמים,    אחר יסד ארץ וטפח שמים    לאור קרא והנה שמש זרח,    מידו קרנים על הירח.    ולבלתי עלי יצרו יתגדל חמר,    שלח דברו ארץ והביע אמר:    מכל עץ הגן תאכלו די שבע,    לעץ הדעת אל תשלחו יד לנגע.    כי ביום בא פרי עץ הדעת במעיכם,    והייתם כאלהים, ונפקחו עיניכם,    לדעת טוב ורע וסתר חוג שחקים,    להעלות נשיאים ולתת קולות וברקים.    לכן עלילות ישים, יבקש תאנה,    גזר אמר: אל תאכלו מן התאנה. 1     (הדפה עד שנגעה בעץ הדעת.)    חוה (על לבה מתופפת וכמעט ארצה נפלה.)   מה זה יקרני? הה רוחי חבלה!    זמותי נתקו – נפשי נפלה!       הנחש. (בחנפי לעגי מעוג.)   אין שוד ופגע, אין אסון ומות,    אך לשוא תחרדי חרדת צלמות.    הנה נגעת בלשון אש בערת,    אשר אמרת, כי פתע תשלח מגערת;    אמרי נא, הנשרפו אם נצרבו פניך?    לשלהבתיה קרבת, הנכוו רגליך?    אמנם מחזה שוא חזית ומדוחים,    כי מה השתנו תאנים מתפוחים?       חוה. (משתוממת ממראה עיניה וממשמע אזניה.)   עשתנותי נבוכות – הפלא ופלאי    כחש אישי, דבר אתי בשלי.    אין זאת מצות אל אך בדאה מלבו,    עולה נמצאה בשפתיו, טמונה בחבו.       (הולכת חיש אל עץ הדעת.)     טוב העץ למאכל, תאיה לעינים,    פריו פרי השכל, נחמד שבעתים.    התאנה חנטה פגים, נתנה ריח,    עתה תשובב נפשי ולבי תשמח.       (ותקח מפריו ותאכל – אחר אכלה.)     לשוני מפריו טעמה ועיני ארו. –    אבל, שעפים חדשים וזרים בי יעברו.    נשמת אל תחיני, נפשי ידעת;    אשרי מצא חכמה אף מצא דעת.       (לוקחת מפריו בידה להביא לאישה. ויהי עד כה ועד כה והאדם הקיץ משנתו. בעיניו יתור את הגן לבקש את אשתו, ובבואה ידבר על לבה.)    האדם.   באי הנה, רעיתי, מעין ששוני,    מהרי עופי יונתי, פה תשכני    תחת אלה עבתה בצלה חמדתי,    עלי דשא מצע שושנים רפדתי,    פה כשני עפרים, שאננים מפחד,    בעבותות האהבה סוד נמתיק יחד.       חוה. (תמהר ללכת אליו.)   הנני אישי לכל משאלות לבך;    הלא חצי בשרך אני ועזר כנגדך.       (ותשב לימינו.)    האדם.   לבבתני אחותי, מאד לבבתני,    ומי יתן וישבת נצח לימיני.    נעימים חבלי ידידות, נפשות יקשרו,    מרפא לשתיהן, עת בהם נאסרו    אם תפול אחת, השנית תקימנה,    ועזר וישע ידיה תביאינה.    מה האדם הגלמוד עלי התבל?    כערער בציה, חייהו אך הבל.    רק מעת את ירדת לי משמים    אאמין בחיים וששתי שבעתים.    את אורי וישעי, עזרי וסגלתי,    בך כל אשרי וטובי, יהבי ונחלתי,    בצלך אשכח לחמי, נעמות שבע,    והדרך באפל לי אור זרע.    מחיר נפלא! תחת צלע, מני לקחה,    את אשת רבת חן אלי שלחה.    לו כיום את זאת ידעתי מלפנים,    חצי בשרי תחתך נתתי ברננים.       חוה.   משמן ונפת רכו אמריך,    עסיס ודבש תטפנה שפתותיך.    אך במה אדע, כי מלבך באו,    ומעמקי רוח נדיבה יצאו?    פן ילדי רגע המה, יחלפו מהרה,    ותחת ברכה יביאו עלי מארה;    ובעבר עליך רוח אחרת,    תכבה רשפי האהבה הנשארת,    ביד חזקה מפניך תהדפני,    ולעולמים גלמודה תעזבני.       האדם. (משתאה לדבריה.)   תני תודה, תמתי, כי זאת הפעם    לא בחכמה דברת, לא בשכל וטוב טעם.    מאין באו לך שעפי שוא והבל?    האם מחזה שקר נפל לך לחבל?    הלא לעזר נתנך אלהים לי לעולמים,    לחיות חיים מאשרים כל הימים;    בשרך מבשרי מעצמי עצמיך,    תארך תארי, בצלם פני פניך.    אב אחד לנו, אל אחד בראנו,    ובכל מעשה ידיהו המשילנו.    למה תשימי אפוא עלילות דברים    ותהגי אך תהפכות ורעיונים זרים?    גרשי נא מלבך עצב ודאגה,    הסירי כל מרת רוח וכל תוגה,    גילי ושמחי בי ואני בך אשמחה,    למען טוב ירדפנו ונסה האנחה.       (רואה דבר מה בידה מסתירה.)   אולם מה זה בידך בדעת תסתירי?      חוה. (במתק שפתים.)   תאנים בכרות הבאתי ליקירי.    אנא טעם מהנה אחת ושתים,    ואם ערבו לחכך אוסיף לך כפלים.       האדם. (נבהל ומשתומם.)   הה, איך ערב לבך בעץ לגעת,    אשר קראהו אלהים בשם: “עץ הדעת”?    הלא פריו ראש פתנים הוא, סם המות,    ירד אל חדרי בטן כאש צרבת.    זרי נא את התאנים הלאה, מהרי,    פן יקראך אסון, עת כי תאחרי.      חוה.   אכן, ירא ורך לב, חנם נפעמת,    ואם ככה אתה אמר לא חכמת.    עתה האמנתי כי און פעלתי,    לולא מפרי העץ לשבעה אכלתי,    ויהי בפי כצוף דבש מתהלך במישרים,    מרפא לנפש ושקוי לחיי בשרים.      האדם. (יספוק את כפיו.)   אוי לשפתים שככה תבענה!    אוי לאזנים שמועה כזאת תשמענה!    צר לי מאד ולבי יחרד אל חייך,    כי מות אכלת ואת היית בעכריך.       חוה. (בלשון רכה.)   אמנם לקול פחדים תצלינה אזניך,    ורוח שקר ותפל יעור עיניך.    הן אמת תהגה לשוני וכל דברי כנים,    כי אין מות ואין כל חסר בתאנים. –    ועתה אם נפשך בי עודה בחרת    ומוצא שפתיך תמיד שמרת,    אל נא תירא המות, שאול ותפת,    אל תבוז מנחתי, מתוקה כנפת,    בכורה בטרם קיץ הואל קחת,    אחר נמתיקה סוד בשובה ונחת.       האדם. (בנפש מרה.)   הרפי ממני, אל ככה תאלציני,    ולאכל מעץ הדעת אל תפתיני.    חלילה לי ללחם לחם הרשע,    כי הוא עון פלילי, מרי ופשע.    “מות תמות”, אמר משל בגבורתו,    ואיככה ינקה מפר מצותו?       (בפני עצמו.)   מר לי מר, נפשי בקרבי תתיפח,    כי המות מחמד עיני לקח.      חוה. (בשטף אף.)   הניחה לי, אכזר, ארפך לעולמים,    ארחיק נדוד, בחברתך נפשי נקטה;    בתהו ילל ישימן אנוד לילות וימים,    במענות אריות ונמרים אשקטה.    בין חיתו יער, בין לביא וליש,    שם אחישה מפלט, שם אבקשה ישע.    לא בזרועות גבר, לבו לב שיש,    הפך אור לאפל, אהבה לפשע. –    כי תטה אלי חסד כבר הודעת;    איה נא אפוא חסדך אשר אמרת?    כמעט אך קול עלה נדף שמעת,    בלשון אחרת ההפך דברת.    אם איש אתה, אם גם לבך לב גבר,    איך תירא מות, איך תפחד מקבר?    ואם זרוע אין לך לפדעני משחת,    הלא טוב לנו יחד על עפר נחת?    עתה קבל לך אחת מן השתים:    או תאכל מעץ הדעת כמוני,    או אנוס ואשב בדד וארצה עוני,    ואתה – לא תשא את שמי על שפתים.     האדם. (לא יוכל להתאפק כי נכמרו רחמיו.)   עמדי אשתי עמדי, אל נא תלכי,    כה יעש לי אלהים אם אעזבכי:    אם אכעיסך, תכהה מכעס עיני,    גם השאול לא יפריד בינך וביני.       (ויקח מן הבא בידה ויאכל.)    חוה. (ברחוק מה ממנו אל לבה מדברת.)   אבל, אשמה אני ולבי יהגה אימה,    יגרתי מאד מפני האף והחמה.    נפשי עלי תאבל ותרד פלאים –    אח! בשערי שאול אלך, בעמק הרפאים.       (אל האדם דברה יגונב ותקח אזנו שמץ מנהו).    האדם. (בנפש נעכרת.)   כן דברת, גם עיני הנה נפקחו,    רוח זרה אתי, מעי רתחו,    את אשר לא ראיתי אראה, אתבנן,    לבי יכני וכליותי אשתנן –    עירמים אנחנו, גויתנו חשופה,    עתה אל ירכתי הגן חיש נעופה;    נכרת לנו עלה תאנה בין הפארות,    ולכסות חצי בשרנו נעש חגורות.       (וילכו שניהם יחדיו ויתפרו עלה תאנה ויעשו להם חגורות. – קול אלהים ישמע מתהלך בגן לרוח היום.)    האדם. (לאשתו)   הבה, נתחבא, נבאה במסתרים,    עושי, חושי; קול אלהים יחשף יערים;    לעטף מאום אין – פעמינו נרימה,    מהרי, פן נהיה לקלס, נשבע כלמה.       (וימהרו ללכת בהחבא.)    חלק שני: קול אלהים. האדם. חוה. הנחש.  (מקום דשן ושמן בגן עדן. מגדים שונים יתנו ריח ניחוח. רוח אלהים מרחפת ומבינות לבדים דממה וקול ישמע.)    הקול. (בלאט ונחת.)   איכה האדם?      האדם   כקול האלהים בלכתו אזני שמעו,    זולתי קול, עקבותיו לא נודעו.    בשרי חזיתי ובשת כסתני,    לבי הכני, פלצות בעתתני,    אחור נסוגותי ואירא מגשת,    ואשב לי הרחק כמטחוי קשת.    כי איך אבא עירם לפניך, נורא,    ומאומה אין אתי לעשות לי חגרה.    כאשר יאתה לרדה בעוף השמים,    בדגת הים, בחיתו בקעה ושפים.    הלא מכלם אותי לבדי שנית,    ובצלם אלהים אותי לבדי עשית;    מדוע לא יקרה נפשי בעיניך,    להכירני כיום ולאסף חרפתי,    בתתך לי חגרה לכסות גויתי,    ונפליתי מכל מעשה אצבעותיך?    לכן נחבאתי בין קוצים וצחיחים,    בסתר אשב בין חרלים ושיחים.       הקול. (מן הסערה)   הוי אנוש אנוש, עצב נבזה ותלעת!    הוי מכה סנורים, חסר לב ודעת!    מי שמך לשפט ביני ובינך,    כי תתן תפלה לפעלי בעז פניך?    לכה ונוכחה אשאלך והודיעני,    הגד אם ידעת חכמה. השיבני!    הנגלו לך שערי אור שבעת הימים?    הוא ראשית דרכי לממשלת ברמים,    בשמי שמי קדם שביב אשו יופיע,    לרבבות מזרות רב עזו יודיע,    אשר חשכתי לעת מועד קץ הפלאות,    עת קץ לכל עני ולמות תוצאות.    התדע מעדנות מלכת השמים,    זורעת אור ומרפא בכנפים?    חוג רקיע על משמרתה עמדת,    וכל צבא המרום כשר שרים מפקדת.    והכרתי והפלתי כמחל מחנים    בגלגל סביבה יתהפכו כפלים.    עיש כימה וכסיל שמרי ספיה,    וכוכבים אין מספר ישכנו חצריה,    בעז משטרה על כלם מתאמצת,    ושאתם אחור וקדם לחצת. –    שור הארץ, בשטף ברק הלכת,    על גלילה התיכון חיש מתהפכת,    מהלך חצי יום רגע אחד מעפפת,    ועל צירי מצוקיה קדמה שאפת,    אשר תאר שניהם כמעשה שפת כוס פרח    עטופים לדר דר חתלת שלג וקרח,    ברחבי הערבות מסלתה סללת,    וחם ואור מפני קר וחשך גללת. –    התבוננת על נגה הירח,    אי דרך יחלק לו אור זרח?    חשך משחור, אבן אפל גזרתו,    מסבות מתהפך להגיה חשכתו    להמאור הגדול יקד אפים,    ולאט לאט בתרמה יקח לו קרנים.    הידעת עצמת עזו ברקיע,    עת במו חילו מי הימים יניע,    עת ישאף רוח וירומם גליהם    וישפכם על פני החוצות וכל שכניהם    עת ישא דכים משאה נצחה,    ירתיחם כסיר וישימם כמרקחה? –    הנגלו לך בשחקים שנים עשר נציבים?    את צל המעלות במעלות שמש משיבים,    במעגלה יחנו, גבר על דגלהו,    וככה יסעו, איש אל עבר פניהו,    איש אחד איש אחד חליפות בחדש,    ובדמות חיות הם משרתים בקדש;    הלא המה המכלכלים תבל ושכניה,    בשומם משטרם על כל צאצאיה,    על כל חי, על כל דמם וכל צמח,    על כל עשב דשא ושושן פרח,    על חטר וגזע, נצר ושרש,    על שדי תרומות ואחו, כרמל וחרש.    התספר כוכבי אור הערקים כברקים    ושבים אחר אלף שנים פעמים,    אחריהם יאיר נתיב בגבהי שחקים    כעין כסף קלל מזקק שבעתים? –    ואתה קצר ראי, זבוב מות, רפה רוח.    תעז לשום תהלה ותפל לטוח!    איכה ידעת, חסר שכל ומורא,    דבר נאצות ושאול לנפשך חגורה?    הלעץ דעת טוב ורע יד שלחת,    ובזדון לבך מפריו לקחת?    האם בגבה אף מעל בי מעלת,    וברית עשך לארץ חללת?       האדם. (עומד מרעיד, אימה גדולה נופלת עליו והודו נהפך עליו למשחית. אחר יפתח שפתיו.)   אל אלהי הרוחות, ברא שמים,    חפש כל חדרי לבב, טהר עינים,    לבי יפוג בקרבי ונפשי נפעמת.    העל חף מעון רוחך זעמת?    אזרעי תשבר, אם בי עולתה,    ואם בזדון לב התעבה נעשתה.    האשה אשר נתתה כנגדי לעזר,    עלי תשתרר ובראשה הנזר,    שמן ואש להט שפוכים על שפתיה,    נפת צופים וחמת עכשוב אמריה,    בלשון רכה, מדברת חן ותחנונים,    בפה מלא חנף התלים ורוח זנונים    הדיחתני לאכל מעץ הדעת,    בתמי הטיתי לה אזן שמעת;    היא, אשר צפניה צפן רוח סעה,    מסכה בקרבי רוח עועים ותעה,    אחרנית הסבה לבי, לב גבר,    מות אכלתי, הה, מצאתי קבר!       הקול. (אל האשה)   הוי אשת כסילות המיה וסררת,    שכחת ברית צורה שארה עכרת!    הוי מתאוה תאוה לעשות הרשע,    ומסיתה גם אישה לרעה ופשע!    רגזו מוסדי תבל, שמו שמים!    אשת פתיות הזאת מרתה כפלים:    לא שמרה מצותי, עצתי הפרה,    לב אישה הטתה, בבריתו שקרה.       חוה (יראה ורעדה אחזוה, פניה קפצו פארור וקולה קול פחדים.)   נפשי תתמוגג, הה, ברכי כשלו,    אור עיני אין אתי. פני נפלו. –    עליון רחום וחנון, סלח נא חטאתי    כבסני מעווני, שא נא אשמתי;    תשכח ימיני אם מצותך שכחתי.    ואם במרד מעץ הדעת לקחתי;    אך הנחש טמן לי פח ופחת,    והשיאני מפרי העץ לקחת,    הוא הגיש במרמה רגלי לנחשתים,    הוא בא בארבו ויעקבני פעמים,    את חיי וחיי אישי לקח בזעם,    כי מות נמות, יחד נמות הפעם.      הקול (אל הנחש.)   יען כי בלשון, גדופים מדברת,    נטוי גרון הלכת, משקר עינים,    אככה בלשון, אשלח בך מגערת,    על גחונך תלך, מלחך עפר רגלים.    בנקיקי סלעים ובנקרות הצורים,    בחורי עפר וכפים גם באורים    מעון לצאתך ובואך צויתי,    גם בילל ישימן מגור לך עשיתי    שמה באשון חשך תשכב למעצבה,    בינך ובין האשה אשית איבה.    גם שנאת עולם בין זרעה וזרעך,    חצים ואבני קלע יורה אחריך,    לדמך כחתף יארב, כמים ישפכנו,    הוא ישופך ראש ואתה עקב תשופנו       (אל האשה).   הרבה ארבה עצבונך, תלדי בעצב,    וחבלים יאחזוך באין קץ וקצב,    ובכל זאת על אישך את מתרפקת,    ונפשך באהבה עזה אליו שקקת;    הוא ימשל בך וגם יהיה לך למשענת,    ואת תהיי לעזר כנגדו ולסכנת.      (אל האדם).   ואתה האדם במאד עשה הסכלת,    עת לדברי אשתך שמע הואלת.    מהר שחת עברת את בריתי,    ותאכל מן העץ אשר לא צויתי.    לכן פרי העץ, אכלת עם עדנים,    במעיך יהפך למרורת פתנים.    ארורה האדמה, מקבת בורך,    קוץ ודרדר תצמיח כל ימי חייך.    גם כי תעבדנה בעמל כפים.    בעצב תאכל פריה, בזעת אפים.    גם כי תשדדה וחפץ ידיך תרב,    ותזרע בדמעה מבקר עד הערב,    תכחש תבואתה, לא תוסיף תת כח,    ותחת שערה תצא באשה וחוח. –    דע לך אפוא, כי לא תחיה לנצח,    דמך בראשך ותו-מות עלי המצח.    חיים מאסת, במות בחרת,    עת ברית מחללך בחסר לב נארת.       (כשמוע האדם את הדברים האלה לא נשאר בו כח וכמעט לא נותרה בו נשמה, וימהר אלהים לדבר אליו דברי שלום ונחומים).   לכה נא איעצך ותיטב אחריתך.    אל נא תתמרמר, חזק וזכר בראך,    בטרם יפלו הימים, ימי הנעורים,    בטרם תלך מארצך, ארץ מגורים,    בטרם יבא יום האחרון, יום עברות,    יום שובך לעפר, תובל לקברות.    אז רוחך תשוב על, לא תרד נשיה,    עדי תעמד לגורלך בבא עת התחיה.       (ויהי כאשר כלה לדבר והנה רוח סערה באה מצפון, ענן ונגה לו סביב, ואחרי הרוח קול רעש גדול ברום כבוד ה' ממקומו).       כמ""ד אותו העץ שאכל אד‘ הר’ ממנו תאנה היה (ב""ר פ‘ ט’ סנהדרין ע').  ↩           "
4119,וידל בנבנשתי,47,1,1,2,1,0,0,וידל בנבנשתי,   	 	 	    כתובת: בעלות על רוח ידידי לאהב אילת אהבים ובשת פניו כסתהו היא הציקתהו היא מנעתו מהפק זממו ומאויו להתעלס כחפצו עם יעלת חשקו קצה נפשו ונפשי קשורה בנפשו על כן קמתי אני לפתוח לדודי דלתי רנני לחלל גאון צבי מדת הבשת והענוה שום שמתיה לקצפה ובשת פניו נתתי לבשת וגם לחרפה ואען ואומר   כסות חרפה ובוז חשך תכסך / ונס קלס יהי דגלך ונסך    פרי בשת לבשת גם לחרפה / וגדופים מנת חלקך וכוסך    להכלימך פני שמש ידידי / ותביש זהרי נעמו במכסך    בנוחך משאלות לבו ינוסון / ויצגון וישגון בנוסך    לזאת תהיי כבת נבל לזעוה / ותכוי ברשפי אש המסך   /   5    ותכלמי בהכלמו בנפשו / ויגלה לעין כל חי חמסך    ולא יראוך פני גבר טהר לב / ועז מצח ילינון על אבוסך    ועז פנים למדחפות ישיתך / בקצפו וחרי אפו ישסך    ידידים יגעלו בך ימאסו בך / אשר אוהבך אתמול יבוסך    ונבלותך יעידון כל בני איש/ להבאישך וישביתו משושך   /   10    ומקיר יצעקה אבן עונך / ומעץ יענה חטאך כפיסך    ישיבון לך עלי ראשך גמולך / ויפשיטוך הדר יפי שביסך    וינוח צבי עפר בנוסך / ואפסו כל יגונותיו באפסך    ולא תזכרי עוד בארצות / ויאסף מאור זרחך וחרסך    ותוארנה בנות יענה באמרן / כסות חרפה ובוז בושה תכסך    /   15       סימן   הפשט ידידי מחלצות בשת / מלבך פן תהיה לבוז    וראה בנפשך כי צניף ענוה / הוא לך כסות חרפה ותכריך בוז          
1961,אפרים לוצטו,27,1,2,2,1,0,0,אפרים לוצטו,"   	 	 	     אחי הבחורים, אם נא תשקיפו  הילד1 העור נאוה מנגד,  גלו את עיניכם וראה הוסיפו,  כי הוא מסתיר חצים תחת הבגד2.     הא שפתותיו רכו, הטף יטיפו  כל-ענג, כל-ששון, כל-טוב, כל-מגד.  רק שרעפיו זרים, הקף יקיפו  כל-און, כל-מרמה, כל-ריב, כל-בגד.  גם אנכי מאז אליו נקראתי,  אף הוא כמצחק בי שנה וחצי,  חנני בנדבה מה התאויתי.  אולם כתמול שלשום דרך עד רגע  קשתו הנוראה ויור בי חצי,  וראו כי בלבבי פשה הנגע.         הוא קופידו אליל האהבה.  ↩    רוח החרוז הציקה לי וערום כסיתי בגד  ↩           "
6891,פניה ברגשטיין,426,0,4,4,1,0,0,פניה ברגשטיין,"   	 	 	         בשדרה נרד למטה,  לשדות, לאפרים.  שעורה, חטה נבטו,  התקשטו לכבוד פורים.      מסכות דומות התקינו  בחוטה של שערה,  אנא, בואו והבחינו:  אי חטה, אי שעורה?      איך אכיר, לא אכשלה,  אי חטים, אי שעורים?  מסכה אחת לאלה  ולאלה בפורים.      אך ילדי מפשיל שמח  מסכונת פעוטה.  הוא מכיר והוא יודע:  זאת חטה! חטה! חטה!          "
1632,יהודה הלוי,26,1,1,1,1,0,1,יהודה הלוי,"   	 	 	     שלום לצביה נערה    ואם אש חשקה בי בערה  יעלה כשמש עלתה    דודה בנדודה ענתה    אם הרעה לי כלתה    מאתה, או אם נדרה    ולהרגי אסר אסרה  חיים ברצונה ישכנו    ורפאים עמה נתכנו    מדבריה חן יתנו    בדלח מפיה פזרה    מנהו שני טורים חברה  צהובת שער תמימת יפי    צביה ואיך כארי תטרפי    הטוב כי איש נקי תגפי    בעינך נפשי לא יקרה    בעיני דמעה לך נגרה  הן בלחייך שהדי    דמי, כי עלי תשקדי    לספותי טרם מועדי    זאת חטאתך לא נסתרה    ראי כי לא תוכלי כפרה  אזכר היום אשר יעדה    להחיותי בו ולא בגדה    ובשני תפוחים רפדה    נפשי ולגופי חזרה    וקדם אותי בם דקרה  כל היום צדי חבקה    ועת בוא השמש חמקה    ללכת לה ומר צעקה.          "
2682,יהודה אלחריזי,34,1,1,1,1,0,0,יהודה אלחריזי,"   	 	 	    אלף  א   צורי בזכרי רב עונותי    אהים בשיחי מר וגם אריד    אולם בעת אזכר מחילתך    אגאה ועל מלכי זמן אריד.   ב   לבי עשה חסד הכי מחר    תאכל אשר היום תהי אופה    כי איך ביום הדין תהי מוצא    לשון להשיב מענה או פה.   ג   באזני צעקה תבל בלי קול    אני כל מחשבות שרים אניאם    אני תמיד אעורר התלאות    ואם המה כמו בנות אני אם.   ד   אשו התשובה לחרמש ואולם    עלי שבלי החטאים אניפו    ולתור מנוחה ליום הנסיעה    אמהר עשות טוב בעוד כי אני פה.   ה   דאג למות יולדיו ומשפחתו    לא אדאגה להם ולא אדאב    אדרש שלום נפשי ולא אשית    לבי לשבר אח ולא אד אב.   ו   תבל נטי מני הכי יומי    קצר אבל המעשה ארוך    כי את כמו גנה וסם מות    פריך אבל הבערים ארוך.   ז   כל יום חטוא אוסיף ולא אחדל    לענות שקרים או שלח אצבע    עת יחשב חטאי להתלבן    אתו בשני יום ליום אצבע.   ח   אם אחליק לשון לאל אדע    כי אחניף נפשי ולה אשקר    לא יכשרה חנף עדי יצא    מקר נחלים אש ומאש קר.   ט   אשים לבבי להדף צבאות    חטאי בחיל ישר ואפאיהם    כי טוב זמן יכלה והוד שרים    יסוף ואי עשרם ואף אי הם.   י   אהה יצרי יענני בתקפו    והוא עבדי ושמני אסירו    לזאת ארוץ בטרם בוא זמני    ועלו מעלי שכמי אסירו.   יא   יצרי, בכל יום מחשבות לבי    תניא ואיך אוכל אניאך    אם בעלי צדק בצדקתם    ינצלו יום דין אני איכה.   יב   בטוב תבל אני שגה בכל עת    כשור ישכים וילין על אבוסו    ומתק מעדניה מרורים    ולו בנתי לסוד דבשה אבוסו.   יג   הה לי ביום אראה מתי צדק    יצאו לחרות ואני אסור    הה לי בעזבי מעלות חיים    ולתהפכות הזמן אסור.   יד   אראה זמן קים ותקותי    אבדה בתוחלתי אשר אוחיל    אוחיל מצוא מרפא ולא אמצא    מהזמן כי אם כאב או חיל.   טו   נמלט ונצל משאון הדין    כל מי בטוב המעשים אחז    אביט לכל עבר ולא אראה    חפצי בכל אישים אשר אחז.   טז   לבי כסיגים אמצאה אותך בעת    אבחן במצרף אותך ואנסכה    על כן אשוה לענה לחמי ויי-    ני אמסכהו בבכי ואנסכה.   יז   למצוא כפר אל חטאתי    מנחת ניבי אל אל אביא    יחרד לבי על רב חובו    כי איכה אעלה אל אבי.   יח   עוד לא אחי נמשך להוד תבל ולא    אפתה בטובתה ימי חיי, אבל    ארוץ לכלות את שאר ימי בדת    האל ואהבתו ובה ימי אבל.   יט   לבי נטה לך מנתיב החטאים    ונתיב נכחה ואמונה אורך    ממחשכי תאותך צא ואז    תזרח ויבקע כשחר אורך.   כ   לולי יקוד לבי אשר ילחך    דמעי במימיו היקום אגרף    לבי חדל מרוץ עשות חטא ול-    הכות באבני חטא וגם אגרף.   כא   לבי דעה כי יצרך יצר    ממעשה אויב לך או צר    לכן היה צפן ליום מחר    הונך ובזבול שים לך אוצר.   כב   איכה בתבל תחשב לבי להת-    ישב ואתה בה כמו אורח    טובה כעץ יבש ועת כי תטעמה    את טעמו אין לו פרי או ריח   כג   אם ירדפני חיל זמן אשים    צבאות אמת חילי ואגבר אז    נשקי אשו צדקי ובו אחלש    צרי ונצחם על בגדי אז.   כד   נפשי נשי חלדך הכי טובו כמו    תבן במזרה יחלף או רחת    אולם נטי לך מנתיב מות ואך    אל ארחת חיים היי אורחת.   כה   עד מה יליד חטא יהלך שובב ויר-    דף אחרי התאוה עד אנה    ישמח בסכלותו למען יאריך    ימים ולא יבין לסופו אנה.    ב י ת  כו   מעל נתיב החטאים הסוררים    אל מהלך אנשי אמת סורה בני    ואמר לנפשך מהרי להרס נתיב    חטאך ובית ישר ביד שכלך בני.   כז   מאס עשיר אשר יעז בעשרו    וגבור אשר יגבר בחרבו    ועת תמצא אנוש ירא אלהים    והוא נבזה חדל אישים בחר בו.   כח   אשר יבטח בתהפכות זמנו    יהי נוקש ויתחלחל בצירו    הכי חיי אנוש כרם ואך ה-    זמן בצר והאדם בצירו.   כט   אשר בנו לשבתם משכנות עז    וסכלו כי לזולתם בנותם    במותם שכנו זרים בתוכם    ולאחרים בניהם גם בנותם.   ל   הולך בראש נשא ורגל תופפה    איך לא תהי דאג עלי רגלך במוט    תרכב עלי סוס רעשה ארץ לצ-    הלתו ואחריתך תהי נשא במוט.   לא   ירא האל ובו ייראך כל    שמר חקיו וישמר לך בריתו    ברה היום לך מקום לשבתך    ומחר תחנה במקום בריתו    ואם תאפה לך לחם חסדים    יום מחר אכלתו גם בריתו.   לב   הוי ההולך בנתיב חטאו    ובלי נעל רגלו בצק    לעשות כונים לתאוה    זמותיו הם לשות בצק.   לג   אל תחשק בן איש בתענוגי זמן    ונטש בנות תאוה והתמה בעל    שית שכלך אדון ושימה יצרך    עבד בתוך כלא ומשכהו בעל.   לד   עזב יקר מחר בעד תענוג    היום שמו אקרא בליעל    ישח לתאותיו ועת כי או-    תו יקראו אל על בלי יעל.   לה   ידך חשף על יצרך תמיד וכ-    גבור בחרב שכלך אתו בתר    ודעה הכי האל מאד קרוב לכל    קרב לעבדו מבשור או מבתר.   לו   אשר אין לו יפי מעשים ומפעל    והוא נאוה במלבוש גם בצורה    כעיר שואה ואין אדם בתוכה    והיא מחוץ יפהפיה בצורה.   לז   זרע זרע אמת בשדה תבונה    ליום מחר ושים חטה בשורה    ואם יצמח שמח כי אל פקדך    והתבשר ולך מוצאת בשורה.   לח   כל מחמד תבל ענן בקר וכל    הודה וזיו יפיה כברק עת ברק    ייגע בתוכה איש ולא ירגע ויצ-    מא אל מקור מימה ויחנק ברק.   לט   הוי הרדף תענוג תבל    מטוב שמן ובאל בועט    כל מעשיך הם על ספר    וימין האל תניף בו עט.   מ   נפש חכמה בך כשרפי אל ואך    תדמה בתאותה בהמה או בעיר    איך יצרך תכעיס והוא נמצא בך    ובקרבך קדוש ולא יבוא בעיר.   מא   אשר יעז ביראת האלהים    וכל טוב הזמן מאס ובוחל    בשור קרות זמן יבטח ובצר    יהי לו אל כמגדל עז ובו חל.   מב   כל איש אשר בנה לשבתו בית    חומות והוא נבצר בתוך בירות    איכה יהי יכול להתעלם    מחץ שאון המותה בירות.   מג   לבי בטוב מעשים תהי נצל ביום    הדין ואין מפלט לאיש כי אם בזאת    סוף כל יקר תבל אלי שפלות וסוף    טובה יגון נפש וסוף עזה בזות.   מד   לזאת אשרי אנוש יזרע שדה תם    ואת נפשו יחיה בעבורו    אמת יצר אנוש מוקש לרגלו    ויענש ביום דין בעבורו.   מה   איך אפחדה מצר ביום מצור    והן צורי ביום צר לי למגן בעדי    אתיף ואתפאר באהבתו כמו    כלה אשר תגאה ותתיף בעדי.   מו   לבי התרדף את יקר תבל חדל    מה לך לרדף צל והוא בורח    שם טוב קנה כי הוא כבשם אם יהי    יבש ונשרף תמצאה בו ריח.   מז   אל תבטחה לבי עלי אהבת    תבל לבל תבער בכידודים    גם את לבבך אל תהי מאמין    בצחק חברים או בכי דודים.    גימל  מח   יצרך בחרב שכלך השמד    תמיד עדי אתו תהי גרש    כי בו תהי משקיט שאון ים ה-    תאוה בעת רפש וטיט גרש.   מט   יליד שכל התתעצל לסופך    עדה גאון לך ואזר גבורות    ימי ילדות התתרפה ותחלש    ומה זה תעשה בימי גבורות.   נ   לו האנוש יבין לאחריתו    פרץ בכי עיניו כנחל גר    היום בארמן הוא אבל מחר    יעזב מגורותיו אשר שם גר.   נא   עת יאהב משכיל להתעלס    יחשב עבדת אל עבדת גן    וביום עבר שאון כנף האל    יהיה לסתר לו ועליו גן.   נב   מה לך אנוש תתאו פרי עדן    לאכל ומה תחשק צרי גלעד    יראת אלהים היא צרי כל ציר    כי בה משוש עולם והיא גיל עד.   נג   אשר יבטח בגלגל הזמנים    למחר יחזר אחור גלילו    והשכן גבול איים לשחת    יהי משיג גבולו עם גלילו.   נד   נפתה בתענוגיו הלא יבין    כי הזמן חרש עלי גב הוא    הבט מלכים עד שאול שפלו    המה אשר אתמול לרום גבהו.   נה   לבי ביראת אל היה נשא    כי היא כמו מעלות ואת גרם    וזכר הכי יד הזמן תשחק    גופך ולא תשאיר בך גרם.   נו   אבוי למבקשים בנות תענוגים    ושמו בנות האמונות גרושות    ירוצון כברק לרוצץ עניים    ולשים עלי המרודים גרושות.   נז   ילדי זמן מה נאמן צור מחצבם    לכן בכו מרה אבל כצאן געו    רוצו לעץ חיים ואם לא תוכלו    לאכל צרי עדנו בעלהו געו.   נח   הה כי ספו בעלי אמון    גם החסיד כל יום גמר    על כן ארוץ לעבדת אל    כי הוא חסד עלי גמר.   נט   לבי הפשט בגד תענוג    ולבש שק במקום גליונים    כי מעשיך עצמו לכתוב    לו יהיה שחק גליונים.   ס   אשרי אנוש בנה דביר ישר    וספון דביריו יעשה גבים    ולרב עוניו יזלו עיניו    דמעה כנחל יעשה גבים.   סא   אראה זמן סכל ומתגלגל    על איש לזאת אקרא שמו גלגל    אדם בתבל כאנוש על שן    סלע ואותו הזמן גלגל.    דלת  סב   אשרי דורשי צור ישראל    כי כל-טובה מצאו דורשיו    ואשר דרשו צור בלעדיו    המה רדפי שקר דור שוא.   סג   אמנם בצור אבטח ובו יגבה    לבי ורעיוניו אשר דלו    אדע הכי יוציא כאור צדקי    על-כן לרום עיני לאל דלו.   סד   הסבלים צרות עלי דת אל    יקר בעיניו עד מאד דמם    כנור תהלותם ינגן מ-    אליו בטוב המעשים דמם.   סה   אשר ילבש לבוש רקמה וישכב    בערש שן ועטה פז ודר דר    הלא יזכר בעת ירד שאולה    ושם ירקב ויעלה קוץ ודרדר.   סו   אבכה לרע פעלך יצרי עדי    מרב בכי בת יענה דמיתי    לו יש לאל ידי הרגתיך בצור    חרבי ותאוה ממך דמיתי.   סז   עלי רב עוני אשוה לבבי    לקרבן ונסכי אשו דם ודמעה    ביען שניהם יקרים בעין אל    כמקריב לפניו מלאה ודמעה.   סח   לבבי לחטאך בכה נא ויכאב    בשרך ויומם וליל דאבה    הכי כל ירא אל יהי עז ויגבר    באויביו ותדוץ לפניו דאבה.   סט   בן איש ביראת אל עדה גאוה ובה    הכנע גאון ימים ודוש הרים ודק    ובעת בצר תהיה בטח באל אשר    גלגל שחקים כיריעה שם ודק.   ע   לבי לבש שריון צדקה מפני    קשת תלאות (יד זמן) דורכה    ורדף לך אחר רצון האל וסור    מבעלי רשע וחטאי דורך.    הא  עא   נלכד בפח התאוה שבר    מוקשך ומפח נפשך הצל    כי כל יקר תבל כצל לכן    עורה ואל תבטח בזה הצל.   עב   נפשי דאי למצא אשר תאהבי    וליוצרך מהלל ותודות הבי    לכן לבבי אם תבקש לך דרור    צוארך תוך על אלהים הביא.   עג   לו השכילו ילדי תבל    דמעה כים הזילוה    כל אהביה ימאסוה    ומרימיה הזילוה.   עד   אשרי תמימים דרכו בנתיב    ישר ואתו ליקום הורו    וידרכו קשת מזמותם    תמיד ולב התאוה הורו.   עה   בני איש יבטחו על רב כבודם    הכי פתה זמן אתם והונם    ופתע קרבה עתם ואבדו    ולא נפדו בכל עשרם והונם.   עו   אל נא תהלל איש לפי עשרו    רק איש ישר המעשים הלל    כי הון אנוש ידמה לאור יומם    חיש יחליפו מאפל הליל.   עז   רדף אחרי תבל רדפה    חיל יצרך גם אתו השיג    והרס בנין החטא וגבול    צדק בנוה ישר הסיג.    כי במצרף יקר זהב    בצרף אך ישרף הסיג.   עח   בן איש דעה כי אמך תבל וחיש    תשוב וגם תשכב בחיק הורתך    לכן קנה חכמה ומצותה שמר    תצלח בעת תעשה אשר הורתך.   עט   לצבא עלי עיר תאותיך    צבאות גדודי שכלך העיר    וערך קרב עמה עדי תתן    לך יד ותבקע לך העיר.   פ   לבבך בברית הבא ובאסר    אסור אתו והשביעו והואל    ועד מתי תהי נעצל ונחלש    אזר-כח כמו גבור והואל.    ויו  ###פא   לך צורי יחידתי תאוה    ותרדף אחרי חפצך ותרוץ    היה עזרה ומשגבה ביום ת-    חליף גלת זהב הגוף ותרוץ.   פב   אלהי ממך איך אעלים סוד    ואת ראה עלמי ותצפה    ועשית ארון הגוף ובזהב    נשמה העטיתו ותצפה.   פג   בני תבל זמן בגד יכלם    למען כי אביהם הוא והורם    תמל היו עלי שכמו והיום    הקימם לו למטרה והורם.   פד   בני מות זמן יחשף קלונם    הכי באו בצל בשת וחסו    ונפשם מכרו לשאול בחטאם    ולא חמלו עלי הודם וחסו.   פה   אנוש יחשב הכי תבל כמרעה    ואך הוא בה כשור אבוס ופרה    וישכח חסדי אל שיצרו    ומנדבת ימינו צץ ופרה.   פו   אשר קצו בעבדות האלהים    ולהיות אהבו חפצם ורצו    לרגלם חפרו שוחה ושחת    ונפלו בה בעת הלכו ורצו.   פז   אנוש יחשב הכי נפשו למקנה    וכי אתה בעז לקח ושבה    ואמנם היא כפקדון ומחר    תהי חזרה למפקידה ושבה.   פח   אדמה היא כיבשה ומות    כנחל יעבר-בו איש ושחה    ותבל נאלמת אך בלי פה    פלאות תענה לנו ושחה.   פט   אהה נפש בני אדם סכלה    ואשרה לו תהי ידעה ובנה    ויבנה האנוש בתים ויבוש    כרגע מאשר יגע ובנה.   צ   שדי מאד רמת וגבורים    מפחדך ירהו ויחגו    אולם יראיך שלוים כי    בך ישמחו יום יום ויחגו.   צא   אלהי על-שמך אסבל מצוקים    ועל דתך אני נגש ונענה    ואדע כי בעת אקרא בכל לב    לך מחר אהי נעזר ונענה.    זין  צב   בעולם זה זרע זרע צדקה    ומי טהר זרק בו עת זרע    תהי קצר בעולם בא אלמות    אשר תלאה לנשאם על זרע.   צג   בני תבל עדנים תאכילם    ויינקו בה שדי בת הזמורה    ובסוף תחשף להם קלונה    וגם תשלח לאפם הזמורה.   צד   עורה אנוש לעולמך טרם    תסע וקח צידה בעולם זה    וזכר יקוד תפת אשר יבער    מאש עדי תאמר כסיני זה.   צה   לא יועיל לבני איש קרבן    גם נסך ולבונה זכה    כי אין חפץ לאל בלתי    לב נשבר עם נפש זכה.   צו   דרש רצון אל ימאסה תבל    גם יחשב אתה כשית זונה    אך עזבי אל נתנו הונם    תמיד במו יין ובזונה.   צז   כל איש אשר קנה אחזה משדה    ישר ובו זרע אמת זרוע    יצלח ועת כי יחשכו אורים לפ-    ניו ימצאה צדקו כאור זרוע.   צח   תבל משכרת בני אדם הכי    דמתה ביד האל כמו כוס זהב    יום דין הלא הוא אל בני חלד כמו    מצרף אלי כסף וכור לזהב.   צט   ישמח אנוש עת יחזה בניו סבי-    בותיו ועת ירבה כחול ים זרע    ובעת ישכל הזמן אתו אזי    אמר משוש בנים בעולם זה רע.   ק   אישים ברב חטא טמאו נפשם    וינחלו מומם אלי זרעם    ידמו לאיש לו בת קדשה ומ-    כרה לבן נכר ואל זר עם.    חית  קא   בן איש חלק עולמך עם יוצרך    חציו תנה לאל ולך החצי    טרם יקימך לו למטרה זמן    בגד והמות יהי החצי.   קב   אמת זכה לטוב האל ועזו    אשר נפשו תמימה גם חסידה    ולעוף אל מעון האור תנופף    כנפים ככנפי החסידה.   קג   טוב מליבם תאותך רק    קצפה ולהיות נעלך חלוץ    כי אז במחנות רדפי צדק    תעבר בירדן דינך חלוץ.   קד   כל איש אשר יכיר יגון תבל    גם תחלאים בה זמן חלה    ידע הכי אין לאנוש תקוה    רק עת פני צור יצרו חלה.   קה   הוי כי יצרי נחש נשך    אתי גם תאותי חיה    נפש משכלת אשרך אם    יש לך יתרון על החיה    עת תחזי מחנה נשמות אל    יום תאספי אל החיה.   קו   אמת תבל כמו גנה ואדם    כעץ פריה ופגיה חנטים    ונשאר באנוש חטאו במותו    ומה יועיל היות מן החנטים.   קז   מכיר יקר תבל ימאן לה-    יות ראש ויאמר לא אהי חבש    כי יש לשוט המותה מכה    לא ימצאו לה בזמן חבש.   קח   יחידתי סעי מבית עונים    ובנוה מחנה צדק חני נא    הכי אז תמצאי חסד בעין אל    בעת לא תמצאי מאיש חנינה.   קט   בן איש בנה בית ליום מחר לך    אולם בטוב המעשים אתו חנוך    גם נפשך נהל במוסרך לאט    כי היא כמו נער ולכן לה חנוך.   קי   טוב לך היות בודד בעי מדבר    מלהיות לך בזמן חבר    כי כל בני אישים נחשים לא    יועילך בם חברי חבר.   קיא   ביד תבל אהה כוסות מלאות    ועל כל היקום לשתות חמתם    והימים כאכזרים פרוצים    ואין מי יעמד לפני חמתם.   קיב   אשרי אדם יתאזר עז    גם ללחם עם יצרו חרץ    גם כאריה ישאג עד כי    כלב לשון לו לא חרץ.   קיג   הדר עולם כמו יער ואישים    בעת מותם כמו עצים חטבים    והישר כערש אל בעליו    ובו ישכב במרבדים חטבים.    טית  קיד   כל איש אשר יטבל במי תאוה    גופו הלא טמא בעת טבלו    ואשר בעולם זה לחטא נולד    לו מת ביום לדתו יהי טוב לו.   קטו   עורו בני איש אל תאחרו מעקר    כל חטא אבל תחתיו עצי ישר טעו    כי יצרכם למשך לבבכם אחריו    יאמר אליכם מנתיב צדק טעו.   קטז   ישמח אנוש בראות ערוגות גן    צצו ושמש חנתה טלה    ידמה בהתחבר זמן אליו    כזאב אשר נחבר אלי טלה.   קיז   כל איש אשר החזיק נתיב מוסר    טוב עם אנשים הוא וכן טוב עם    האל ולא ידמה לחטאים נד-    מים פעלם (עמם בים) טובעים.   קיח   אישים במשאות חטא עמוסים הם הכי    אתם בני יום כבעירים טענו    שלפו חרבות אחרי התאוה    עד תכבשו אתה ונפשה טענו.    יוד  קיט   נפש כסיל דמתה בהמה מצאה    מרעה ותדרש אחרי כל ירוק    אשרי אשר יטהר ותבל יחשב    נדה ועליה בכל עת ירק.   קכ   עורה לבבי וחלש צבאות עון    נער והכם שוק באף על ירך    ובטח ואל תירא לחיל תאוה ואם    יגבר ולבך יצרך אל ירך.   קכא   אשרי אשר בנה בשחק מעלות    וביד פעלותיו עליותיו יקר    כי כל מבקשי יוצרם כמה נעי-    מות העניק להם ומה נעשה יקר.   קכב   הבט רום כרקב יבלה    גם כוכביהם יעדרון    אף ההרים יבלו ובמע-    דר כליון יעדרון.   קכג   אל יפת לבך אם זמן יחליק    לשון ושמן ראשך יני    כמה אנשים חשבו להיות    אך מחשבותם הזמן יניא.   קכד   כל הירא יצרו טרם    מותו לעשות ישר ירוץ    פשתה כהה לא יכבה גם    קנה רצוץ עוד לא ירוץ.   קכה   אמת זכה לזו עולם ונמלט    אשר האל ביראתו יריחו    הכי יצור עלי עיר תאותו    לבקענה כהבקע יריחו.   קכו   איש לבב ישפיל תאותו    עד עפר וביצרו יקוט    ישים על אל מבטחו לא    על נברא כי כסלו יקוט.   קכז   אמת חטא איש לרגליו הוא כגומץ    וכל יום יד עונו יקבנו    ואם יזכה הכי זכה לשם טוב    אשר פי האלהים יקבנו.   קכח   אם ירבה איש חטאת כל יום    על שכמו יום דין ישאם    כי חטאו יבעיר בעצמיו    אש לא יכבה עד ישאם.   קכט   דע לך יליד עפר הכי אתה    כצל וכצלם יצריך    לכן חזק על תאוה תכבש    אתך ועל יצר יצרך.   קל   אהה גדול וקרוב יום אדני    לכל זדים ואתו מי יכלכל    לזאת אשרי אנוש ירעיב לבבו    ואת נפשו בפת חסד יכלכל.   קלא   מה לאנוש יצבר כחול הים    עשר והוא מחר כעוף יעוף    לא טוב לאיש כי אם ביראת אל    בה שחרו יזרח ובה יעוף.   קלב   תבל כים גדול ואישים תוך אני    תרוץ כברק בם ולא יבינו    אך הזמן פתאם ישלח אש בסי-    רותם אזי טרם אשר יבינו.   קלג   ידאג אנוש עקר עדי יוליד    בנים עלי תבל ויבנה    ושאול יבל זרעו ויהרס את    ביתו בעת יכון ויבנה.   קלד   הבט שרי תבל גאו    לעלות לזבל ויהרסו    אך הימים בנינם הו-    רידו לשאול ויהרסו.   קלה   אשר ישר ונאמנו פעליו    ובלשונו וניבו לא יכזב    יהי מחר בגן האל כעץ על    מקור יובל לעולם לא יכזב.    כף  קלו   שדי אני ממעשים ערם    אנא בצלך עבדך כסה    לעד במרבץ טוב רעה אתי    כי את כרעה ואני כשה.   קלז   הה כי עוני כפפו אתי    אחר היותי בזמן כנס    אלי ראה כי נסתרה דרכי    שובה ונדחי עבדך כנס.   קלח   עורו בני ישר ונשובה וגם    נשא לבבנו אלי כפים    אל אל אשר נעלם והוא נגלה ועב    ירכב וכסה אור עלי כפים.   קלט   בן איש זכר כי יצרך אויב    אך על לבבך כארי כרע    ופחד ליום יהיה לכל מקרה    אחד והטוב יחלף כרע.   קמ   עונות נבלוך נפשי ונהפך    יקרך בוז והם שמוך כראי    לזאת אבכה וירז רב בשרי    עדי מרב רזוני יבך ראי.   קמא   יראת אלהים שים מנורה אך    שכלך כפרח שים וגם כפתר    כי הון אנוש הבל ולא ישוה    נצת כנף יונה ולא כפ-תר    לכן ירא קרות זמן טרם    ספים יהי מרעיש ויך כפתר    ואשר בצרפת יהיה מעריב    תשכים ותראהו באי כפתר.   קמב   חשב טוב הזמן כרע ויהיו    מתקיו נחשבים לך כמריו    וחשב הזמן כדלי ויהיו    בעינך נחלי טובו כמריו    הכי אישיו בתער השכירה    יגלח והשבית את כמריו.   קמג   לבי עבדת תאוה הרחק    כי יום ליום תכביד כצר כבלי    וחשב גדלתה כשפלותה    וכבוד יקר עזה חשב כבלי.   קמד   אנוש עד אן תרדף תאותך    ותנוע כנוע בכברה    ונפש נטמאה תחשב כזכה    והחטאת תהי חשב כברה.   קמה   עת אזכרה חטאי דמעי יזלו    עד אחשב מי הבכי כנהר כבר    אך אדעה כי אין גמול חטא כמו    צדיק ולא תגמול אנוש חנף כבר.   קמו   אשר צדקת אלהיו לו יארש    בטוב מעשים תהי לו חיש כבושה    והסכל יחשב הצדקה    כחרפה לו והתמה כבושה   קמז   לבשי יחידתי לבוש תם ועדי    ישר עינך בענוה כחלי    ותני מעילך אהבת האל ויר-    אתו תני על צורנך כחלי.   קמח   ממותה גורה ותוך    על שכלך יצרך כבש    לא נשאה פנים אבל    תאביד לעז פנים כבש.    למד  קמט   הוי לנפשות החטאות כי    לא ידעו ערר לויתן    לו חכמו לבשו שק כעדי    וחבלים שמו לויתן    עולם הים אך הם דגיו    ולבלעם מות לויתן.   קנ   במומי מעשי תבל פלאים    וקצרו להגות בהם לשונות    אשר תרחיק נפשות החסידות    ותתחבר לזרות גם לשונות.   קנא   עולם נוה צרות הכי אין בו    שלוה ליוצא בו ולא לבא    רק הוא כמו יער והם שכניו    עצים והמות כמו לבה.   קנב   בן איש בתבל את כאיש כלוא    בכלוא ובידי יצרך לחוץ    אתה בתוך מסגר בעודך חי    אכן במותך תצאה לחוץ.   קנג   די לך היות שכן במחשך תאוה    ובאור אדני בן אנוש קומה לך    ורדף רצון האל הכי מכל הדר    תבל וטובתה הלא הוא טוב לך.   קנד   יחידתי בני ארמן לשבתך    בהר המור וגבעת הלבונה    והרסי בית חטאים כי גמול טוב    להרסת ותגמול רע לבונה.   קנה   שמרה נתיב האל ואשרי איש    מעל נתיב צור יצרו לא לז    יזכה במעמד דין ומי ומי    יזכה ביום המעמד הלז.   קנו   אמת נפש אשר תפשט לבוש חטא    הדר יצרה תהי יום דין לבושה    ונפש חטאה תחשף קלונה    ותהיה אז לראיה לבושה.   קנז   העת אשר תאותך תרעב לפת    רשע עצר אתה ופת ישר לחם    וזכר יקד תפת אשר לו דלקה    אשו בשלג הר שניר נהפך לחם    וקנה לך שם טוב הכי יתרון לאנ-    שי שם עלי בלתו כמו בין שם לחם.   קנח   יליד סכלות התשכח חסדי אל    ויש לך פה תהלותיו לתנות    בכה על חטאך והיה לבת י-    ענה רע ותהיה אח לתנות.    מים  קנט   חצי זמן בגד מרוקים הם    ובלב בני אישים מרוקיהם    יתעדנו בו הנפשות אך    מות למק יהפך מרוקיהם.   קס   אמת אשרי אנוש יש לו ביד אל    נעים מעשים חקקים על מגלה    ואבן מבאר נעם בגן אל    תהי יד הסליחה לו מגלה.   קסא   שריון יקר אם תעטי נפשי    עת הזמן יהיה כחץ מורך   ­– – – – – – – – –  ­– – – – – – – – –  קסב   בן איש למתי תהיה משיא    נפשך ועיניך תהי מעלים    ובני זמן רצים להשפיל כל    גאון ומורידים ולא מעלים.   קסג   הידעו שכני היכל מלוכה    הכי מחר יהי שכנם מערות    ובתיהם לזר יהיו וקרות    זמן יהיו יסדיהם מערות.   קסד   בן איש רדף שכלך והחזק בו    כי אל שלחהו לך מחיה    אך יצרך נגע ינגע ה-    נפש ורע מעשיו מחיה.   קסה   נפש בתענוגי זמן תגיל    יום דין תהי מרה מעלפת    ואשר רצון אל בקשה תשכן    טירה בספירים מעלפת.   קסו   סכלו מאד הנתנים חלקם    מהזמן קול תף וקול מחול    נדמו וחכמתם בסכלותם    לו היתה חכמת בני מחול.   קסז   מצוקות הזמן חלפות ובאות    ועת יכלו אזי המה מחלות    והיום תחזה שרים בארמן    ומחר יהיו שכנים מחלות.   קסח   יה אחריך רדפה נפשי    ואעזב ארץ מגורותי    אנא היה עזרי בגלותי    והיה מנוסי יום מגורותי.   קסט   עולם כמו מעבר לילדי יום    אך הנפשות לקחים מכסם    ואשר במטות פז תמול שכבו    היום שאול ערשם וגם מכסם.   קע   יתעדנו אישים בטוב תבל    עד כי עצמות מלאו מחם    ידמו כמו טורים כתבם יד    ספר ואולם יד שאול מחם.   קעא   מרדף תענוג תבל אהה לו    הכי תשפיל גאון כל שר וכל מר    אשר ייגע ולא ירגע ברדפו    יקר תבל ולבו נאנח מר    ולו ישכיל יהי ממעיט חפציו    ואם רבו ודי לו מדלי מר.   קעב   נפשות ברים טהרו מחטא    ובשמן ישר משחתם    אך נפשות חטאים נכשלים    יען כי בהם משחתם.   קעג   אם התלאות יהדפו אתך    גם היגונים לבך מחלים    דע כי ביד ישר רפואתך    ובשכלך חליך תהי מחלים.   קעד   אישים דעו כי הזמן קצר לזאת    רוצו ולעשות טוב וישר מהרו    ובעת כסילים בת כסילות ארשו    לכם בנות צדק לנשים מהרו.   קעה   הער שחרים לעבדת אל    טרם שאול אתך יהי מעיר    אל תבטחה בזמן אשר ישמיד    כל חי ושריד יאביד מעיר.   קעו   רדף זמן בגד דעה כי הוא כמו    אהב ואך בצר כאויב מגנך    לכן רדף אחר אלהיך אשר    מטוב גמולותיו עטרת מגנך.   קעז   נפש יקרה אחריתך בקשי    פן יהיה דינך כדין מורדת    אל תרדפי תבל מכלה נעמך    את תעלי מעלה והיא מורדת.    נון  קעח   ראוי לכל משכיל להכניע    לבו ועם יצרו יהי נוכח    ובעת בסתר יחשב לעשות    עון ישוה יוצרו נוכח.   קעט   קול הזמן יעביר הכי מקרה    חטא כמו מקרה אנוש נקיא    גם הארצות יקראו אל שכ-    ניהם המונכם מחרת נקיא.   קפ   אמנם עבדת האלהים היא    מסעד ומעז לאנוש נופל    היא לאנוש מעז ביום יאבד    כל חי ויעתק צור והר נופל.   קפא   נרוץ להלחם בצבאות חטא    תמיד ואל נחדל עדי נירם    על תאות נער נהי משבית    מנו ונסיר ממלכות נירם    כי הנשמות כאדמות מל-    או קוץ ומעשה האמת נירם.   קפב   כמה יפתני זמן בכלי    יין ופת שקר וטוב נזיד    נזיד ונענש עלי מדו-    תינו ובדבר אשר נזיד.   קפג   נפשות חסידים פרקו נזמי עדי    תבל ועדיה מעליהם נצלו    כי נבדלו מחטאים ויהיו    אלה לדראון ואלה נצלו.   קפד   אל מי ביום הדין נהי ברחים    מצר ומחסנו במי נשים    אין טוב לבד לרוץ למגדל עז    האל ושמה נהיה נסים.   קפה   צצי חסדים לך ארה גם הת-    ענג בבשמיהם וטוב נרדם    בם תמצאה טעם ותתעדן    כי הם יחיו לב אנוש נרדם.   קפו   רבת צררוני בני ימים    גם צררו אתי במו נכלם    צורי המל על דל ויום דינך    אל נא יהי שב ממך נכלם.   קפז   אם אסבלה מצוק אקוה כי    ריבי ומשפטי לאל נגע    ירפא נגעי מזמן אכזר    על פיו יהי כל ריב וכל נגע.   קפח   אנוש יגאה ברב עשרו ויראה    לחברת אהביו כל בית נכתה    ויום שברו מזורו לא ירפא    מזור רפא וצריו עם נכאתה.   קפט   טירת ששוני על עוני חרבה    וברב יגונותי כמדבר נצתה    עלי שארית רחמי אל חפפו    עתה חמתו בי כמו אש נצתה.   קצ   אשר יזכו ראות נעם כבוד אל    בביתו הם פקידים נאמנים    ופתחון פה יהי להם ביום דין    ביום הסיר שפת כל נאמנים.   קצא   קרוב רצון האל לכל דרשיו    נרוץ להשיגו וגם נחוש    טרם בכור מות בשרנו    יאכל ואלו יהיה נחוש.   קצב   אשר רוו ביין תאוה לשכרה    יקוו טוב ותגמול הנזרים    והמות יעולל את המונם    כסלסלות וילקט הנזירים.   קצג   אשר נפתו בתענוג הזמנים    וצוף טעמם וישתו יין נסיכם    שאול ירדו ושכבו ראש וזנב    והשתוה בזוים עם נסיכם.   קצד   עורה חצות ליל עמוד מול אל    עד לבך נגדו יהי נשפך    ובעת מאורים יחשכו יחד    האר בטוב המעשים נשפך.   קצה   מה תפצרו בזמן להתישר    ואיך יהפך חברברות לעולם נמר    לכן מתי סודי לכו עד נחליף    אבד בעמד גם בטוב רע נמר.   קצו   תעבר בתוך ימים ותרבה בנ-    דרים ולא תשלים לאל נדרך    מה תעשה בהיות כטיט חוצות    גופך וכעפר יהי נדרך.   קצז   עיני לחטאתי בכו תמיד    וכמעין נחלי בכי נבעו    רגזו ליום בו מעשי כל איש    נגלו ומצפניו לאל נבעו.   קצח   אדם לאוי ילד וגם נקרא    כי הוא לקרות הזמן נקרה    מחר ידי מות יביאוהו    בנקיק סעיף סלע וגם נקרה.   קצט   כל איש אשר לבו בהוד תבל    יחשק ופיה יהיה נשק    נפשו יהי הרג בלי שלח    רק תאותו היא כלי נשק.   ר   נפשי בגוף תוך מאסר ישבת    תפתי ברוח ליק… נשבת    גופך כעיר נשבה ביום אחד אבל    מחר תהי חרבה בלי נשבת.   רא   עד אן נהי ירדים שאול מטה    אכן ולמרום היקר נעל    יפתח לשכניו שערי מות    אך שערי חיים באף נעל.   רב   אל תשת לב אל החטאים    שקטים גם לא אל ניד ברים    כי כל המעשים לפני אל    הם נזכרים גם נדברים.   רג   לולי יקוד לבי אשר יתיך    דמעי מקור עיני יהי נקפה    על רב חטאי מק אשו בשמי    תחת חגורה אעשה נקפה.    סמך  רד   כל הנסמך בזמן בגד    על משענת קנה סמך    לכן אל תבטח בו אלו    כחותם על לבו שמך.   רה   נפש נקיה מהדר תבל    לא נטמאה מחטא ולא סוגה    תזכה ותנעם בערוגת גן    האל בשושני יקר סוגה.   רו   יראת אדני היא פאר משכיל    כל עת גדלתו תהי ספה    ושמו וטוב זכרו כנפת צוף    ימתק לכל לשון וכל שפה.   רז   מכרי יחידתי בטוב אל הוד    תבל לבד והיי כסחרת    ובמלחמות יצרך תני יראת    צור יצרך צנה וסחרת.   רח   ליום הדין היה חרד ורגז    לשאתו ואל קול סערתו    למען הוא בעת יקלע קלעיו    לאיש לא יחטיא אל שערתו.   רט   אליכם אקראה ישבי דבירים    מרוחים ובארזים ספונים    ומחר תצאו מהיכלי עז    ותהיו תוך שאול יחד ספונים.   רי   כל מי ישמח ביקר תבל    על כפיו באחרית ספק…    עין  ריא   – – – – – – – –    – – – – – – – –    הבט אנשים יעלו היום    מחר לשחת ירדו עולם.   ריב   אנוש יסע לבית ציה ומדבר    ולא יהל לעולם שם ערבי    לזאת אוחיל לרחמיך אלהי    ותקותי בך שמתי ערבי.   ריג   אשר יהרס דביר בצעו    ויהיה מזבחו ערף    ועל רשעו ענן דמעו    כמו מטר יהי ערף.    יהי אמיץ כגבור יום    מתי חטא יהפכו ערף.   ריד   צדק זרע ובעת אשר יצמח    תשא אזי על שכמך עמר    גם מרצון אל חלקך אלפים    בת וחלק בלתך עמר.   רטו   אשרי אשר נטע עצי ישר    בזמן ושרש חטא ושוא עקר    כי בו יהי לו יד ושם טוב מ-    בנים ואלו יהיה עקר.    פא  רטז   נוקש בעל חטאך שבר עלך    כיום ומוסרות רשעך פתח    ותהיה חותם באצבע אל    לכן בתוכו רוץ שמר פתח.   ריז   דע כי יקר תבל חלום חלם וטו-    בתה לרעה אל בעליה פתור    ברכת זמן בגד קללה נהפכה    כי הזמן דומה לאיש בא מפתור.   ריח   שובו בני תבל ועד מה תהיו    בשתי סעפי תאותכם פסחים    אתם מזמנים לענש רב לזאת    על נפשכם כיום היו נא פסחים.   ריט   יחשב אנוש כי תעמד חברת    תבל וישכח יום פרידתה    תדמה לעץ רענן וצלה צל    צרות והמות פרי דתה.   רכ   אנוש יאריך מאד לשון ויום דין    יהי אלם בלי לשון ולא פה    ומושבו בביא תפת מלאה    מדרת אש ועץ מפה ועד פה.   רכא   הידע איש מהלך על שבכה    הכי רשת טמונה לו וגם פח    ורוחו אם תהי היום בגופו    הלא מחר כמו רוח יהי פח.   רכב   נעבד בעל יצרו תנה שכלך    גאל ויראת יצרך פדיום    אז תשכבה בטח ולא תדאג    מתהפכות ליל ולא פיד יום.    צדי  רכג   נפש אשר מתענוג תבל    תרחק ומפת נעמה צמה    תשבע למחר טוב אלהים וב-    מעין וגיל תשתה בעת צמא.   רכד   נפש אשר תחת רצון אל שטתה    לא יעזרך חיל ורגשת צבא    תחיי במי מרים מאוררים עדי    תפל ירכך חיש ובטנך צבה.   רכה   נפשות ברחות מבית תלאות    וחטאותם עלי שכמם צררות    ויהיו תוך שאול על מפעלותם    כאלמנות בחייהם צררות.   רכו   אהבת אלהים מה מאד ערבה    לי מדבש מתוק ונפת צוף    אך עת אשר אזכר עונותי    אמר לים דמעי בפני צוף    כי אין אנוש מיד שאול נמלט    לו יהיה נביא כמו בן צוף.   רכז   מה לך אנוש נוקש בפח התאוה    רוץ נא והנצל כאיל או צבי    דת האלהים שים לך ציץ נזרך    על ראש ועבדת תנה לגאון צבי.   רכח   בן איש עמד תמיד עלי מצפה    ולקול שאונות הזמן צפה    וארון לבבך בזהב אמון    כסה ומבית וחוץ צפה.    קוף  רכט   הדר תבל כמו גנה מלאה    בשושנים סביבם סיר וגם קוץ    נטה מנה וקבל תוכחותי    ואל תקץ ובדבר בערים קוץ    חשב אתה כזונה מחזקת    מבושי איש לזאת ידה באף קוץ.   רל   הוי חקקי און הידעו כי    חטאם באש תפת יהי קולם    שם יזעקו אל אל ולא יענם    עד ירגזו השמעים קולם.   רלא   נפש חכמה היא בצל שדי    אך הסכלה היא בכף קלע    בן איש שמע מני וצא מבית    מדות עליהם היפי קלע.   רלב   בקע עצי יצרך וגרזן שכ-    לך אל יהי קהה ולא קלקל    ושאל בדת האל ולא תדמה    אל גוי בחצי תאוה קלקל.   רלג   אם תטה מארחות עול    ונתיבתך תשים על קו    הוחיל מאל אחרית טובה    גם שכר טוב מהאל קו.   רלד   כל מעשיך שים לך    מקרה ויראת אל קבע    ולחם ביצר לחמך    תמיד וקבעיך קבע.   רלה   נפשך מרדפת יקר תבל ובע-    בות תאוה היא אתך קשרת    אם היא לך תבל כמו שפחה הלא    מחר בך חיש תהיה קשרת.   רלו   שאף בתאותו אלי מימי    ישע אשר מצור אמונות קר    יראת אלהים היא תרוה צמ-    אונך כחם צמא בחם ובקר    ריש  רלז   עד מה תאחר בן אנוש כי נ-    טה שמשך לערב ויומך רד    אשרי אשר שריון אמת ילבש    לקרב ובו עם אל ואישים רד.   רלח   נטה מבעלי תבל הכי אין    בפיהם ניב אמת כי אם רמיה    תכינם לך בצר ללחום באויבים    ויהפכו כמו קשת רמיה.   רלט   כל איש אשר יהמה ברב מכאוב    חליו ביראת יצרו רפא    יגבר וחיל יאזר עת ה-    מות מזיח כל אנוש רפה.   רמ   כל המחליק אל אל לשון    לא ידע כי נפשו רמה    ימצא תגמול על מפעליו    יום יהיה מאכלו רמה.   רמא   אתמה לאיש לא יאזין אל קול    קרא ולו עין ולא ראה    לעשות נבלה עף כמו נשר    אל הנבלה או כמו ראה.    שין  רמב   שכב בצל שיחים ומתעלס    על קול שאון מים ושיר יונים    מות בך ילחם ולא תהיה    נצל בכל נשק ושריונים.   רמג   לבשי יחידתי כסות צדק ושי-    מי האמת ערבך והישר שתי    ובעת בחם לבך למים תצמאי    ממעין ישר מקור חיים שתי.   רמד   חדל להגיש לדל מנחת התלים    ולב נבר תנה לו גם שלח תם    תהי מוצא שכר חיים וישע    לך, תגמול מנחות לו שלחתם.   רמה   זרע בשדה אמונה זרעך כי    בקצרך תמצאה מאה שערים    ואם יסגר זמן שערי רצונך    ביד האל לך כמה שערים.   רמו   הנה ימי מעשה לפניך עשה    ישר ימי החול בטרם יום שבות    כי אין לך מועיל זמן בגד לבד    צדק והוא יגאלך מיום שבות.   רמז   אמרו לאיש ייגע להרבות הון ואון    עורה ולאכול חלקך קומה שבה    כל הון לבד יראת אלהים ריק ולו    תאסף לך כל אוצרות מלכי שבא.   רמח   גבור תהי נקרא ואמיץ יד בעת    עז יצרך תכנע וגם תוכל שבור   ­&gt; – – – – – – – – – –   ­– – – – – – – – – –   רמט   בן איש התתעדן בתענוג הזמן    ובשרך דשן מאד גם שמן    הנך כלי שמן וישבר במו-    תך הכלי גם יהלך השמן.   רנ   יסבל אנוש חטאו בצוארו וימ-    שך מעמס מעשיו כמשא על שכם    אש תצאה מהם ותאכלהו כר-    גע כאבימלך בעם אנשי שכם.    תו  רנא   בן איש התתגאה ברב עשרך וקול    המית נבליך וקול תפיך    תרום עלי בוראך ולא תבין בך    סודות נקביך וגם תפיך   רנב   חסדי אדני עצמו למאד    כי הם בלי קצה ולא תכלה    צור יצרי אל תמנעה מני    חסדך למענך ולא תכלא.   רנג   אנוש יחליק לאל לשון ויצעק    למולו אז וימצא לו תנואות    ולא יאמין בנוראות אל ועת יא-    מרו זה פעלו יאמר תנו אות.   רנד   מה לך אנוש תגאה ותתערה    כעץ רענן וקומתך כקומת תמר    יום תהיה נשפט עלי מפעלך    מה מענה תמצא ומה זה תאמר.   רנה   כל הנפשות עת לדין יקראו    יהמו וידים אזי תרפינה    שובה לאל שדי אשר יכאיב וגם    יחבש וידיו כל כאב תרפינה.   רנו   אשר ירצה עלות מבור עוניו    ולמצוא אחרי נפלו תרומה    יהי נתן לאל לבו למנחה    ואת נפשו יהי מרים תרומה.   רנז   יליד שכל ערך אל אל תפלה    והפל יום וליל נגדו תחנה    ואולי תמצאה חסד בעיניו    ותהיה לך מעט רגע תחנה.          "
3216,שלמה אבן גבירול,40,1,1,1,1,0,0,שלמה אבן גבירול,   	 	 	         שעה זכרון דתי כמעשה / למעז היה לי ולמחסה / ועל כל פשעי תכסה    - - - -    אלה שוכן מרומות / אלף ציר אחרי מות / שני בני אהרן  בוא אל יבוא בכל עת / בקדשי פן יבעת / דבר אל אהרן  גמור יגמר בחיל / גשת פר ואיל / בזאת יבוא אהרן    דלג ורחץ מכבד / דרש בגדי הבד / והיו על אהרן    הכין שעירים ואיל / הגיש פרו בחיל / והקריב אהרן  והודה על חטאתו / בעדו ובעד ביתו / וכפר אהרן  זמן שעירים להעמיד / זוג גורלות יצמיד / ונתן אהרן  חטאת לשם שפר / חזר אצל הפר / אשר לאהרן  טפל ודוי מטו / טל פרו ושחטו / ויפן אהרן  יקח מחתה גברת / ימלא חפניו קטרת / ובא אהרן  כמס ושפך נחוץ / כסה ויצא לחוץ / ויקרא אהרן    [ל ל אהרן]    מזה שבע להעיר / מהר לשחט שעיר / ויעש כן אהרן    נגש לטהר אריאל / נצב להזות כאל / וכלה אהרן    סבב להקריב שעיר / סטים עליו יעיר / וסמך אהרן  עוון נסלח ונמלח / עת לעזאזל נשלח / על פי אהרן  פשט בגדים לבשם / פנה והניחם שם / את בגדי אהרן  צהבי זהב העטיר / צעד חלב להקטיר / ויקרב אהרן  קדם להקריב עולה / רצף לעצמו כלולה / זה קרבן אהרן  שלמה עבודת כפור / תחשב כקרבן ספור / על כפי אהרן  שדי כמאז תציץ / להשיב ספירת הציץ / על מצח אהרן  מהרה תמשח לגן רטב / היותו כשמן הטוב / על הזקן זקן אהרן.            
1338,דוד פרישמן,22,1,3,4,1,0,0,דוד פרישמן,"   	 	 	     הזקן מספר:  … וכבא שבת-קדש ובנטות צל היום  אחרי שנת הצהרים,  אז בשמים ברקיע השביעי,  במקום שם ברקים וחצצים ונגהות  משתפכים ומתלבטים  אל כסא-הכבוד,  יושבים מלאכים מסביב לשלחן,  מלאכים מזהירים,  ולבנות כנפיהם  כלבנת קצות כתנות-ילדים חדשות  שלבשו זה-עתה לכבוד יום-השבת,  ומתוך עפעפיהם  לא נמחו עוד קורי השנה המתוקה  ועצמותיהם עוד לא נחלצו  מרשת עיפות כבדה ונעימה –  ושמחים המלאכים ומפטפטים ומפהקים;  וביניהם אחד קטן,  נחמד ומתוק כנשמת תינוק רך,  אוחז בידו גליון מכתב-עתי,  העשוי אש לבנה על-גבי אש אדמה  ואותיות שמשות קטנות,  והמלאך הקטן יפהק מרב נחת  ועצלות מתוקה,  וקולו בפהקו כשחוק נערה נאהבת  מתגלגל אל ארבע קצות השמים,  ובקצה הכנף הרכה  ימח שנה מתוך עיניו  ועצלות וכבדות,  ואמר: הסו! – מתוך גליון זה  החדש אשר בא,  אקרא לכם את-“החדשות השונות”,  את-המוצאות והקורות  מקצה השמים ועד קצה השמים –  הבה שמעו!      ושומעים המלאכים:  ""אלינו כותבים: בגן-העדן,  ברחוב נתיב-החלב,  שם אסון נורא קרה אתמול  בנטות היום וצלליו.      שם זבוב של-קיץ רך וצעיר  התחלה חלי-אהבה –  ויהי מתעופף סר וזעף,  ויהי לו צר לדאבה.      ומשאת נפשו, מקור חבתו,  זאת היתה השושנה;  אף ידעה היטב את-כל-לבו  יפתו זאת הקטנה.      אבל יפתו זאת לא שמה  את-לבה אל-ה“גולם”;  כי לבה הלך אחרי אחר  מבני מרום העולם.      כי לבה הלך אחרי אחר –  קו-פז הוא מרקיע;  אך ראתה אותו, אותו חמדה  ולבה הוא הניע.      אז פה אל-פה הם רק ישקו  מבקר עד-הערב –  האמלל ראה זאת, ולבו  התבקע בו בקרב.      והוא לא נאנח, רק התעופף  לאטו דומם, דומם;  ופני שושנתו רודפים אחריו,  והמו את המהמם.      עד בא היום. בגן-העדן,  ברחוב נתיב-החלב,  שם אסון נורא קרה אתמול  בנטות היום וצלליו.      עוד מלאה כלה השושנה  הטל מרסיסי לילה,  וזבוב-הקיץ קם ויעף,  ויעף הלאה הלאה.      ויבא עד-למקום הטל שם –  האין זה נחל מים?  הן זך הטל בכוס היפה  וכעצם השמים!      וזבוב-הקיץ עמד, הביט  ומונולוג ידבר  עלי-החיים עם-המות –  ופתאם חיש התגבר      ויקרא: אלי, קח נשמתי,  קח-נא את-הסגלה! –  ולתוך הטל התנפל עמק  ויצלול חיש במצולה – – ""      והמלאך הקטן בקראו,  וחרדה לשונו הרכה אל-חכו  וצללו שפתיו החרדות  מחמלה רבה  והמלאכים מסביב נדמו,  כי התעצבו פתאם,  ותהי דממה כבדה מסביב,  ותוגה חשכה התערבה  עם צללי הערב  ונגהות וברקים וחצצים הועמו  לפני כסא-הכבוד –  השעה בין מנחה למעריב;  אז באה השכינה לאטה,  ותמח את ראשי אצבעות ידיה  בכנף סנורה הלבן,  ותקרא ותאמר:  לכו ונלכה, בני! כבר באה העת  לסעדת שלש-הסעדות! –        "
5596,יעקב שטיינברג,261,1,3,4,1,0,1,יעקב שטיינברג,"   	 	 	    א   במכלאות-חלוף נסגרנו ליום-כליה1,    וצליל נפשנו שב אל נהמת הים: —    זה עצב עז מנשא במאפל דמך נם,    הוא שט בך כאד ולענן טרם היה.    כדג-תחתיות זר הוא צף במי-דומיה    ודמות כתנין לו במצולת חיי-כרך;    במקום שם ישקט עם הוא קול לא-בינות רך,    וכנחש ישך איש על דרך עיר הומיה.    כרבות חליפות-הוד והמון-יקר בקרת —    כן עצמו טבעות-עורו בזועה מנמרת,    ובאשר יסאן עם גם לחש ארסו רועד.    מרחוב לרחוב וזחל על אבני-גיר חלקים,    חליפות נח וזע, וער ונם בשוקים —    וקפל את טבעותיו על מפתן בתי-מועד.        במקור “כליד”. צ“ל ”כליה"". הערת פרוייקט בן יהודה.  ↩           "
6243,יהודה קרני,332,1,3,4,1,0,1,יהודה קרני,"   	 	 	     בנות ירושלים.  השבעתיכן:  אם בצהרים  לא מצאתן אותו עם צאן אביכן,  ואם לא ילין בכרם  ובגרן,  ונחלתו נטשה בטרם  נטש האשברן –  והעליתן אודים,  וחפשתן במערות וכוכים,  ובין שירי עמודים  את שרפדתן בתפוחים.  ואם חי עוד, ואמרתן אל דוד לבכן,  אשר יקום ויטע  גפנים וטפחן  וקנב ענבה בעתה.  ואם מת הוא והעליתן אותו מכוכו.  ושטחתן לעיני השמש עצמיו  אולי תפרח רוחו  מריח שמשו ותכלת שמיו,  ומנשיקות פיכן  ערב, בקר וצהרים;  השבעתיכן,  בנות ירושלים.        "
162,יהודה ליב גורדון,2,1,3,3,1,0,0,יהודה ליב גורדון,"   	 	 	    (לכבוד בת יעקב אשר ענה בן חמור)   מה-תתיפחי, אחותי רחמה,  מה-נפל לבך, מה רוחך נפעמה,  ולחייך שושנים מה-נבלו?  כי באו שודדים וכבודך חללו?  אם גבר האגרוף, יד זדים רמה,  הבך העון, אחותי רחמה?!      “אן אוליך חרפתי?” – איה חרפתך?  לבך לא חרף, לא הסרת תמתך;  קומי אפוא ושאי ממום פניך,  לא לך החרפה כי אם למעניך,  מטמאתם תמתך לא נכתמה;  זכה כבר את, אחותי רחמה      דם הבל הוא האות על מצח קין!  ובדמיך גם את תחז כל עין  אות קין אות קלון וכלמת נצח  על מצח הנבלים אנשי הרצח;  יראו יושבי תבל קדמה גם ימה,  ידעו מה ענית, אחותי רחמה.      טוב לי כי ענית: הן נפשי נשאה  כל צרה ומצוקה אתה מצאה;  כל חמס ושד נשאתי סבלתי,  ארצי לא זנחתי, לטוב יחלתי,  אך בשתך לשאת רוח בי לא קמה,  קומי נלכה, אחותי רחמה      קומי נלכה – הה בית אם אוהבת  לא אוכל אביאך בטח לשבת:  אם אין לנו ובביתה לא נגורה –  למלון אורחים אחר ללון נסורה,  עד יחמל עלינו אבינו – שמה  נשב ונחכה, אחותי רחמה      קומי נלכה! במקום אור החפש  יזרח על כל בשר יאיר כל נפש,  במקום חביב כל הנברא בצלם,  על עמו ואלהיו איש לא יכלם –  שם לא יעשקוך זדים; שם נכלמה  לא תהיי גם את, אחותי רחמה       (תרמ""ב)       "
2923,שלמה אבן גבירול,40,1,1,1,1,0,0,שלמה אבן גבירול,   	 	 	    וממّא אנקטע דונה אלקראן ותג͘אוז פיה מדא אלאחסאן [שיר משיריו שלא הגיעה ההתחרות לדרגתו ושעבר בו את תכלית היופי]     פרוד עלי פרוד ועין בלי שנה / ויגון עלי יגון ולבב בלי רנה  ונפש פניניה תשחק עלי תבל / כגבור אשר תשחק ידו עלי צנה  העת גערתיה לשקט עדי שובכם / ותבך לי כבכות חנה לאלקנה  יום יעלה שמכם יעוף לבבי בו / ובבין יגוני הוא כדבש בבין לענה  קצץ כנף יגון ונפל עלי לבי / ונפשי לעמתכם תעוף כמו יונה  דרשו שנת עיני מעם בני־עיש / אז יֽאמרו לכם לא־טעמו שנה  יום הנדד עמד ביני וביניכם / היה עליכם לי היום כמו שנה  יפקד אשר פזר רעים להקהילם / וכמה קראתיהו עלי־זאת ולא־ענה  ימטיר כדמעתי מטר באדמתכם / ויזרח באדמתי שמש אשר פנה.        
6805,חיים דוד נוסבוים,402,1,3,4,1,0,0,חיים דוד נוסבוים,"   	 	 	     (מאנגלית)    באזני צלצול פעמונים;    אשמע צוחת עגלונים,    נוהגים גמלים בשירה    מהעיר, בחלום חזיתיה,    ירושלם היפה-פיה,    לבבי לקחה הנאדרה!    הגמלים ברגל ישרה    נהוגים בשורת שירה    מבני קדר, פניהם כשחור;    בצלצול שאון הפעמונים    דמשקה או להודו פונים,    לקירה על נילוס היאור!    אזל שאון השירה,    ואני לציון הנאדרה    אשוב בשיר על שפתים!    בגלת רנן עדיה    אבא, אקרב אליה,    לעיר אהבתי לירושלים!        "
4778,שמואל לייב גורדון,76,1,3,4,1,0,1,שמואל לייב גורדון,"   	 	 	    [בעקבות היינה]   ומעיני הרקיע  דמעות זהב שם תפלנה  באפל-ליל, ובקרב  לבי ירחב, ירחב פנימה.      הוי, כוכבים, עיני מעל!  בכו, הריקו נחלי דמעה,  ובין גלי דמעות נגה  תצלל תמק בי נשמתי.      תרנ""ג        "
874,משה אבן עזרא,11,1,1,1,1,0,0,משה אבן עזרא,"   	 	 	    סימן: משה     מתי ישני דעה / יעורו משנתם,  מתי שוכחי נסיעה / יבינו לאחריתם,  מתי הלומי תועה / יסירון יין תאותם?  טח מראות עיניהם / מהשכיל לבתם:     [ישע' ד, יח]  שוקטים על שמריהם, / אמרו: איפה המה?  וטירותם וחצריהם / בלתם במדבר שממה –  עזבום יום מסעיהם / לשכן חורי אדמה  וזהבם וכספיהם / לנדה יום החמה  וכל עשר באוצרותם / לא הציל לנפשותם:  הוי, המרבה ולא לו / ועבטיט מכביד עליו,  והמתהלל בחילו / והוא רשת למעגליו,  ומה הוה בכל עמלו / וילדי-יום מבהיליו,  לארות תנובות פעלו / ולקצר פרי מעלליו  ואם יצאו לקראתם / דרכם ועלילותם:    [יחז' לו, יז]  חנני חנני / כי יד אל נגעה בי,  מתי סודי, הורוני / מה אעשה ליום ריבי –  וידי מחשבות אוני / יסלו את נתיבי?  אני טמא בדם עוני / ואיך אעלה אל אבי –  נא המצאות אותם / יכפרו על חטאתם:          "
3923,אברהם אבן עזרא,46,1,1,1,1,0,0,אברהם אבן עזרא,"   	 	 	    הבדלה (?)     עוננו מחל, / צור רם וגואל,    וזרענו כחול / הרבה והואל;    ואותנו נחל / להיות לעם אל –    ואויבינו בחל / ומאס וגאל.    שלח לנו בחיר / זרע למואל,    ישובבנו לעיר / קדש אריאל;    ועל תלו דביר / יעמיד והראל,    ובו יענו בשיר / ניני שמואל.        "
6882,פניה ברגשטיין,426,0,4,4,1,0,0,פניה ברגשטיין,"   	 	 	     מעל למשטח הדשאים  פרפרים.  קלילים חשאים  וצחורים.      אל על, אל האור  ברפרוף.  ואל פרח לחזר  ולעוף.      וכנף אל כנף להשיק  טהורה.  ומול חלוני להבהיק  כבשורה.          "
177,יהודה ליב גורדון,2,1,3,3,1,0,0,יהודה ליב גורדון,"   	 	 	    חנה /   (לאחר שלשים שנה)     שבתי וראיתיך, יפתי בנער –    ומשמי השמים ארצה נפלתי!    הפניך אלה? אם זה התאר    לו כלתה נפשי, אליו התפללתי?        עוטה אור כשלמה ומלאתי חן חן,    צאצאי האביב עטרים אליך –    כן בחלומי חזיתיך; – עתה לא-כן!    הה מה אראה בך? האלה פניך?        פנים כניר, כתלמים הלחיים,    עין פשתה כהה, שפה נובלת;    בראש קרחה, בפה נקיון שנים,    הערקים ציה, הירך נופלת.        הוי חרבות היכל, הריסות מזבח    מכתת כוכב אור משלך ממסלתו,    קשת בלי-צבעים, בלקויו ירח,    שמים – אין בם אדני ושכינתו!!       היכלך ציון העתיק חזיתי,    על עיי מפלתו נפשי שפכתי,    ובחרדת קדש אבניו רציתי,    ועפר חרבותיו נשקתי, לחכתי;        איכה כנציב קרח עתה הנני    למראה החרבות אלה העתיקות?    מדוע חרדת קדש לא תחדרני,    מדוע בשפתי קפאו הנשיקות?        ואני אמרתי: זקנה לא תיראי,    שני העת בך, חנה, לא תשלטנה;    ביפי רוחך לעד יפה תראי    ובמוט גוך יקרותיך לא תמעטנה.        אולם חק חק לנו אבי הבריאה,    השכן גם הוא בית-נגה וזהר,    כי טוב גו בריא לנפש הבריאה    ומעלות רוח – עם עדנה ונער.       ר“ח ניסן, תרמ”ב       "
4348,אלתר לוין,50,1,3,4,1,0,1,אלתר לוין,"   	 	 	    הנביא /      על הרי יהודה יולד ויגדל הנביא    וירד והגיד לעמו;    שמש הארץ תדליק בקרבו לפיד הבערה    ובער והאיר למרחוק    והפיחה עמודי להבה בפיו ובקסת הגואל,    לשונות האש והלבה,    אשר התיכון וגליו לא ידעו הדעיכן    ולא מצלת אוקינוס!    ביום בהיר בשחקים ברכסי הר צופים,    בבקר בהמס הטל,    תראה אדרתו, אדרת צופה הדורות,    מעופפת וזזה באויר    שמאלו תעטף אדרתו וימינו נשואה למעל,    למזח תלוי שופרו!    ויראה הרואה בשפיים גא והכן לאחרית,    כנציב הגמוני ורם:    עיניו נטויות מזרחה, מול זיוי הישועה    יוצאי קרית הדורות,    קרית האלהים עיר דוד מלכנו;    רומה תהלך ידו    להעיד החומה, חומת הגזית ודמעות    הפונה ירכתי מערב,    להעיד הבית, משכן מושיע העתיד,    בו ינון ציצו ונזרו –    והעיד פליטת הנציבים, עלילות אלמות בסלעים,    וקרא לרעמות, לרעמות:    הכונו ליום אדני! הכונו ליום אדני!    והיה אחרי הרעמות    והסב הרואה אדרתו מזיוי הישועה, ממזרח    והפך פניו להרים,    לרכסים הרחוקים, הרחוקים, לצפון ומערב,    לגולה ישים חזונו;    והיתה לפתע אדרתו לדלקת אש צורבת    בתוכה מפרפר הנביא    כלו החיל והזועה כנגוע מסמרות שלהבת,    נחרי פי הכבשן,    שדבקו לראשו, ללבבו, דבקו לבבות עיניו!    ותעה הנביא ורעד    כנשוך חרוני הפתן, מלתעותיו לא ידעו    קול מלחש וחבר:    ופקד הנביא מבטו על קריה עוטיה בענן    צעיף אלמנות חיה    והיתה אז כל הגולה מטרה לחציו וזעמו    והוריד קללה נמרצת    קללת איש האלהים יורדת רכסי הרים    ויוצאת אל הים —        "
4448,שלום שבזי,54,1,2,2,1,0,0,שלום שבזי,   	 	 	    חתימה: אלשבזי משתא (שלם) – מאה יז     אני הדל / ועזי עיר ומגדל / ומבטחי וחשקי שם אדני    לחן שדי / אני נכסף בלי די / באהבתי ושכל רעיוני    שביב נורא / דמלכא אתקטירא / בתוך לבי להסיר את יגוני    בסוד אהבת / הדסה המכסה / עלי ראשי בשעת הגיוני    זכות עורר / ידיד על דל משורר / בשיר חדש לשמח המוני    יביאוני / בחן חסדי אדני / להר קדשו ביום בוא ראש גאוני    מחכה קול / תרועה יום ישועה / ושבטי יה ודגליהם לפני    שאון גלי / זמן אשכח בתימן / ודוד נאמן / יכסה כל עוני    תני הלל / יחידתי חצות ליל / לצור גולל / לאור לבי ועיני    אדון הכל / ושם דעת והשכל / בפי רחשי וגם שמע באזני    ושין למד / ומים בשמי ילמד / זכות עלי ועל חברת זקני.        
5886,יהודה קרני,332,1,3,4,1,0,1,יהודה קרני,"   	 	 	    קטע       מראשותי על קיר לבן תלוי  בחמשה ווים שטיח,  טרוס פלוסין;  ישן־נושן הוא וטלוא,  אך כי אכבש ראשי בו עוד אריח  מריח יוחסין.  דהוי־מהוה וכשתפריו רבים  לקסם לי עוד ייטיב  עם עתיקות צבעיו.  לפני עשרים שנה בדרך עקרבים  לארץ הבאתיו  מבית האב.  נצל הוא פעם מדלקה  שרוף, חרוך,  אך את שרידיו אספה האם  בתוך חיקה  ובטעם־אם ברוך  השכילה לתאם  את חלקיו המחרכים  וקו לקו וכפתורים אל מול פרחים –  ויהי שלם כאז בהגישו אבי ברגש לאמי  לשם קשוט אולם הבית הפנימי.        "
2294,שמואל הנגיד,32,1,1,1,1,0,0,שמואל הנגיד,   	 	 	     אשר יאריך לעמד עלי שערי מלך    ויסבל סאון שריו ורגשת המולותיו    ולא יחרה לו על כעסים אשר יראה    ויחליק באמרתו ימולאו שאלותיו          
1625,יהודה הלוי,26,1,1,1,1,0,1,יהודה הלוי,   	 	 	     את עפרה צבית ארמון    ושכרה ביין הרמון    תמורה ותנע כאגמון  אמרי נא המרך חמשך יקרך או שכרת מתירושך  בסעיף שני רמונים    פן תעיף בם עין שונים    בעד צעיף דמות צפעונים  נחש בלחי ימשך שערך מרחוק לבבות נשך  צפעוני אבל השלם לך    בת עיני חמודה כלך    כרצוני לאט תתהלך  ריח קנמון מלבושך אברך יקרא אל פני פרשך  בואי נא לארמון וערש    בת לבנה אבל בת חרש    באמונה אותך אארש  כי אצמא לטל מלקושך יערך המזוג בנחלי דבשך  יפת מראה וקולך ערב    בך אראה יפי מתערב    מוצאי בקר וערב  על-לחיך ושער ראשך אברך יוצר אור ובורא חשך  יגיע זמן בת ציון    להרגיע בתוך אפריון    ויריע עליהם עליון  קומי לך שכונת משך אורך הנה בא וזרח שמשך.         
6091,יהודה קרני,332,1,3,4,1,0,1,יהודה קרני,"   	 	 	     נגדי בחלומי לבלב אילן  עם זמורות רעננות ונזמן ועגילן;  פתאם קפץ עלעל והטילן  אף נגוז צלן.    מה־לא תשא תבל לי בחיקה,  ובחלום הנער מה־לא אחבקה;  אך יש שאקיץ ונפשי ריקה  והיא שוקקה.        "
1921,אפרים לוצטו,27,1,2,2,1,0,0,אפרים לוצטו,"   	 	 	    בצאת חתן מחדרו וכלה מחפתה, וירא כל העם וירונו, אני אמרתי בחפזי /      כל האדם כוזב, אם תר יגיע    כי עקר משפחה תחד עם עקר,    בזמירותיו נחוץ, בחוץ יריע,    ויהי תחתם טמון אמון ושקר.        פיו בנקלה יפצה, ולבד יביע    כנפול מקרה רוחו מאפס חקר;    ירים את הידידים אל חוג רקיע,    או כי יזכו מצער או כי אין חקר.        לא כן אמנה, לא כן אעשה אנכי,    היום כי תפארתך זכה האירה    הצמד הנאוה וכלילת שפר.        אדע היטב, כי כל-כבוד תתמוכי,    רק מכבד אחשוך, יען אכירה,    כי המצע קצר במגלת ספר.        "
351,רחל בלובשטיין,5,0,3,4,1,0,1,רחל בלובשטיין,"   	 	 	     תנ""כי פתוח בספר איוב.    – איש מפלא! למדנו גם אנו    לקבל את הרע כקבל את הטוב    בברכה לאל שהכנו.  לו כמוך נדע בהגה והי    לפניו לשפך את השיח,    וכמוך נבוא בחיקו האבהי    את הראש העיף להניח.    חשון, תרצ""א       "
6527,שלמה מנדלקרן,382,1,3,4,1,0,0,שלמה מנדלקרן,"   	 	 	     אמרי־נא, הגידי, זמורה נדחה    איפו רבית ותיפי ותגדלי?    איה הגבעה או עמק הבכא    בהדרך אותם פארת ותצהלי?      העל־מי ירדן השוטפים בחיל    קרני החרסה ביפיך השתעשעו,    או מסופות לבנון תסערנה בליל    תלתלי צמתך נדו גם נעו?    אם צקו לחש לרכב ערבות    או שרו בכנור תף ומצלתים    מדי לקחוך לחג, ענף־עץ־עבות!    הנענים ונגשים – בני ירושלים?    העוד תמר יולדך בשיבה פרח    היקח עוד לב הלך בקסם קומתו    עת תתעטף נפשו מחם קדח    לנוח ולהנפש בצל כפתו?      או גלמוד ערירי שם בערבה    כמוך נס לחה חיתו אמללה    ואבקת חול ועפר נפלה גם שכבה    על צמרתו, הה, כי אבלה קמלה?    דברי, ספרי, בת ארץ הצבי!    מי הביאך הלום, מי מבני עבר?    האם קונן עליך בלכתו שבי    הנכרו עוד בך עקבות דמעות שבר?    או הובאת בידי בחיר גבור מלחמה    בגאון שדי נלחם עוד ירוץ שמח    ובעיני אל ואדם פה גם שמה    מצא חן וחסד –ויהי צלח?…   * * *   יד עליון נצרתך, יד משמים    ולפני ארון העדות מסך דלתיהו    הנך עמדת, הבת ירושלים!    שומר נאמן פתח בית אדוניהו      ערבי נחל ופרי עץ הדר סביב    אתות קדש לישרון כל־הימים    על כלם תופיע הדרת אביב    על המון חוגג ועל ראשך כי תמים!    (Bжтка Палестины, Лермонтова)        "
6815,חיים דוד נוסבוים,402,1,3,4,1,0,0,חיים דוד נוסבוים,"   	 	 	     (משיר זרגוני)    בערוב היום, כשקוע    החמה, בקשתיה,    ובין עצי היער    במנוסה ראיתיה!    פעם בשפל העמק,    בבקעה היפה-פיה,    ופעם בענן ההר    מתחמקת חזיתיה!    לפעמים ואראנה    צוללה בלב הים,    והאמן האמנתי,    מלון החמה שם!    ועד היום הזה,    ושנים כמה וכמה,    עוד אינני יודע,    איה מלון החמה?!        "
5621,יעקב שטיינברג,261,1,3,4,1,0,1,יעקב שטיינברג,"   	 	 	     יום-יום ישאך חמור,    אך שים את התרפים באוכף: —    יש ירבה את ימיו בטוב    גם גורל משחף.    צבע לחייך בכחל,    והיה נגד-כל כלא יודע;    ונשקו ולא ידעו עד-מה    אהובה ורע.    החנפה הרועה הכל    היא תבין בלט והחרישה;    המות רק הוא יטעם מר    במשחה המבישה.        "
1974,נפתלי הרץ אימבר,31,1,3,4,1,0,0,נפתלי הרץ אימבר,"   	 	משא יון 	    1  בא קצך אמת בצעך  (ירמיה כ“א י”ג).     התזכור יוני, מקדם הימים,    פרא אדם חזיר מיער,    עת אבותיך קסמו קסמים    סגדו לפסילים, אבני צלמים.    ורוריק2 היה אז נער?      התזכור סבלת תלאות ונדודים    משך ימי עבדך לבעל,    איך צבאות גבורי יהודים,    מלך כוזר נהג הגדודים,    ועלי ראשך השליך נעל?        שמנת, יצאו מחלב עיניך    וכמריך פתוך להתהולל בהבלים,    תושבי היהודים ברחבי ארצך    רצחת, שללת, כאות נפשך    שכרת פראים מדם החללים.        לכן כה אמר אל צבאות:    עתה אקום עתה ארומם,    עמך בקרבך יפרעו פרעות    כסאך ימגרו לארץ למשאות    ולאום וגוי עליך ישתומם…         על רוסיה.  ↩    השר אשר קורא לפנים למשול ברוסיה.  ↩           "
2079,שמואל הנגיד,32,1,1,1,1,0,0,שמואל הנגיד,   	 	 	     ואומר היש מום בחכמת    נבון-לב עניתיו שכחה    ומי יעמיד את מלוכה    ומלכה עניתיו נכוחה        ומי יעמיד חטא בלב-איש    עלי-אח עניתיו סליחה    ומה-זה ישבר לבב [איש    מהרה] עניתיו אנחה.         
3141,שלמה אבן גבירול,40,1,1,1,1,0,0,שלמה אבן גבירול,"   	 	 	    ולו באותו הענין. ומשיריו השבעה יקונן על אחד הנפטרים בלשון צחה ובדרך הרג׳ז.   אליכם יודעי נהי, / אני אקרא בשיחתי    לכו באו והקבצו / המו עמי בהמיתי    ומהרו נא וגם שלחו / מקוננות ותבאנה    ותשאנה המון נהי / ומספד מר תקוננה    ואל תבכו מידעי / למת נקבר באדמתו    בכו בכה לאיש הלך / אשר לא שב אלי ביתו    שלחהו גביר עמים / היות תעל למכותם    והאדומים אחזוהו / דקרוהו בחרבותם    אשר שלח בתם נפשו / ובלבבו כמו איש תם    והצרים סבבוהו / בשקריהם ופחזותם    משנאים טמנו פח לו / לצודו בו וגם חצב    והעת צרחו עליו / אזי צרח בקול נעצב    ומתחנן לעמתם / (וחושבים רע בלב עקב    אשר לא יחזה שדי / ולא יראה קדוש יעקב):    הרפוני ועזבוני / ואל תראו ברעתי    ומה בצע בדמי יש / ומה תועיל הרגתי    לבבו [סר וגם עופף] / 	וגם נדאב    ואז צר[ח] במר [נ]פשו / כמו יתום ואין לו אב    ואין מקשיב ואין עונה / ואין שועה לשועתו    ביום קרבה נפילתו / ביום [ב]אה פק[דתו]    ואלו [מת] במגפה / ואם אין ־ [ב]מות [משבר]    ולא ימות והוא נדקר / וכל גופו כמו מכבר    יולדתי והורתי / אהה צירים אחזוני    וצד[ו שו]טני נפשי / ובחרב המיתוני    [ו]לא אראך לעולמים / ולא אביט לפניך    בכי תמיד ואל נא ת/תני פוגה לעיניך    אהה צרים רדפוני / ולמות הדפוני    וברמחים נשאוני / ולחיות נתנוני    ולפני מי במכאובי / במר אהמה ומר אצרח    [ואנה זה] א[ני] אפנה / ואין מנוס ואין מברח    בכי, עדה, והילילי / וגזי את הדר נזרך    בראשך ה[עלי] עפר / ב[הכבות] מאור נרך    ואבירך וא[דירך / אשר זדים הרגוהו]    ואת דמו בחרבותם / בדי		שפכוהו    [אדו]ם, אל תשמחי על זאת / ותשישי ליום אידי    די]        "
1794,יהודה הלוי,26,1,1,1,1,0,1,יהודה הלוי,   	 	 	     חתני מה מאד יקרה מנתו    ביעלת חן ושפרה נחלתו    בנות עמי ענינה שיר לאל ב-    חתנתו וצאנה לחזותו.    ומה דודך יפת תאר אשר תר    בכל לבב מנוחה לחנותו    חתני צח וטוב תאר כסהר    בליל תמו וכשמש בצאתו.    ברית עולם יצוה לו לעילום    אשר כרת לאברהם בריתו    ועליו יהיה חפף ומצוק    זמנים יהיה נקי לביתו.         
1129,שאול טשרניחובסקי,16,1,3,4,1,0,1,שאול טשרניחובסקי,"   	 	 	    יום זה יום ילד בו שיר /      יום זה – יום ילד בו שיר    הקיצותי – על הקיר    שמש צעירה חמה    עסקה בכתיבה תמה,    כתב שמשי צוחק וחם:    צא היערה, נרדם!    ודבר – לא אדע מה –    בי נעור, בי זע, המה    על נימה סתומה מעין,    תפשני: בא מנין?    מתרוצץ בנגונים,    מלמלות חרוז-גונים;    ואני כבר בו מכיר: –    יום זה יום ילד בו שיר…        שיר ילד, הוא בא יבא!    מן הגרן אביבו?    כי מדוע חם אמבר    אפפני עם הבר,    ומערכת האפר    רעדה אל געות-הפר,    אל קול חמת-חלילים?    ממזבח האלילים?    בכנף עב נמס וגז?    במזמוטיו של הירגז?    בפטפוטי טפות הברז?    בקרית-ענבים על-ארז,    בערמות החציר? –    יום זה יום ילד בו שיר.        הוא יבא קל כחלום!    תזרקנו לי: שלום!    במשרקית של אניה,    מעיני תימניה,    מפסוק של התנ""ך    קם נעור (זה כבר נשכח!)?    אמצאנו בא מרן    במבשרת השפון,    בניצוץ – בונה הקיר    כי ינדח גרזן על גיר,    בין פרחי האספרמניה 1    בירדן על יד דגניה,    בגמגום יובל טמיר, –    יום זה יום ילד בו שיר!        היקירנו לבבי    שיר ששון, הי כאבי,    או אדלנו חי מתהם    של שכחון-דורות לאור-יום?    אם בכתב האבנים    של המוט-האיתנים?    ברמז עולמות כוכבים,    בסוד-כנפי החגוים?    יגנב לי מאגרות    וקמעות ראשון דורות,    עם-שיר ארן כי ינוע,    באפיק זהב מבוע,    בתרבכת ים ספיר, –    יום זה יום ילד בו שיר!      תל-אביב 1936       עץ.  ↩           "
2858,שלמה אבן גבירול,40,1,1,1,1,0,0,שלמה אבן גבירול,"   	 	 	    1   שזופה נזופה / בשבלת2 שטופה,  מה־לך כפופה / בלי קומה זקופה  תשב עטופה / כשושנה קטופה?  בכל עת אשר תגור3 / כלי מות חגור  תצפצף4 כעגור / בתוך מסגר5 סגור.    היה לה צור צנה6,    מאוסה7 תהיה לראש פנה8.     לפני משנאי / אני תמיד נכנע,  רענן ושאנן9 / ואני נד ונע,  ילעג וישאג / וידו לא ימנע10.  אקוה לעת מרפא / ואוחיל ואצפה,  ואשים יד על פה / בלב נכפה ונספה11 –    כחנה מול פננה12.        גם שיר זה שייך לשירי הגאולה. משיר זה נדפסו כאן רק שני הבתים הראשונים אותיות ש‘ ל’ מהשם שלמה. גם הוא שיחה. והוא יוצר לשבת ה' אחרי הפסח.  ↩    בשבלת: בשבלת המים של ים הצרות.  ↩    בכל עת אשר תגור וכו': בכל עת אשר היא תגור מפני האויב החגור בכלי מות להמיתה ולענותה.  ↩    תצפצף: כמו עגור שהוא סגור בתוך –  ↩    מסגר: כלוב.  ↩    צנה מגן.  ↩    מאוסה: שמאס בה ד'.  ↩    ראש פנה: כאבן ששמים אותה בראש פנת הבנין.  ↩    רענן ושאנן: הוא האויב.  ↩    וידו לא ימנע: האויב מלהכות אותנו.  ↩    נכפה ונספה: שפל ונדכא.  ↩    כחנה מול פנינה: שהיתה עצובה מפני הכעס 	שכעסה אותה פנינה העליזה והמצליחה.  ↩           "
3457,אברהם אבן עזרא,46,1,1,1,1,0,0,אברהם אבן עזרא,"   	 	 	    ר' אברהם אבן-עזרא     אותות אל אמת על / לב אכתבם,    עדותיו פלאות / ואהבם.        ברא דת ימינו / עצום, עדי    אל כסאו קרובים, / שם נועדו,    הם רצים ושבים, / לא נפרדו –    מצבם במעל / וישגבם,    ושמות הצבאות / פיו יקבם.       רחב דת ימינו / עצום עדי,    לגדודי מעונו / ידמה ודי    דעותם; הישנו / צור בלעדי    אל? יואל ויפעל / ויעצבם,    יעט סות קנאות / ויחובבם.      מלאכיו בחכמה / לו הללו,    עד ירדו בעצמה / […] לו.    בניו באדמה / כן נמשלו –    הרחיקם בגעל / ויעקבם,    עוד יעיר נבואות / ויקרבם.        "
4590,מנחם מנדל דוליצקי,58,1,3,4,1,0,0,מנחם מנדל דוליצקי,"   	 	 	    הגיוני לבי /   ביום החלי לבכות ענותנו בשפת בבל.  לבקשת המוציא לאור את ספורי הגדול בשפת זשארגאן, לכתוב לו שיר תחת תמונת עלמה יפה ועצובת רוח התפשת כנור בידה.     בתולת ישראל היפה והנוגה,    שממה פה תשב ובידה הנבל;    עיניה יונים דלפות מתוגה    ונבלה כלבה ינגן שיר אבל.    הסו הרי אש, האלמו דומיה,    דמו גלי ים, החרישי סופתה:    רוח אמתי מנבלה המיה –    מה קול רעשכם מול המית לבתה?    צלצל דק מן הדק ממיתרי כנורה    כקול אל ברגזו – רעם אים ונורא,    מרגיז הארץ מרעש להמיתו.    קול דמי חללים אלפי אלפים,    זה מאות בשנים בלא משפט נאספים,    זה הוא קול נבלה – מי ישא אנחתו?!   ***   שביה בת ציון, אילת אהבים!    אם כנור מזמרך תלית על ערבים,    אם חרבו מיתריו מאז חרב נוך,    אם רבו, הה, שבריו כפצעי לבבך;    אם כבר כנור זה כסה אבק כליון    מאז כסו זדים שמשך במשאון    ולא תוכלי, שממה, לשיר שיר צהלה;    הנה כנור אחר בידך, אמללה,–    כנור הלוי לבכות מכאוביך    בלשון דוד מלכך, בשפת נביאיך,    בה מלה הר געש, מבטא ים דמעות    ולקולו יחרדו הרים וגבעות…    אך הוי כי החלפת, בתולת בת יהודה,    לשון נביאיך בשפת בבל השדודה!    ומאלה הערבים כנורך שם תלית,    לבכות ענותך לך נבל עשית…    אך דיה, אמללה, דיה צרתך,    די קלונך בגוים, עניך, הותך,    לרגיז ארץ ממקומה בבכיתך עלי נבל,    לו גם עשיתו מערבי נהרות בבל…        "
1076,שאול טשרניחובסקי,16,1,3,4,1,0,1,שאול טשרניחובסקי,"   	 	 	    אהבתי כי אתע בכביש /      אהבתי כי אתע בכביש בשרון,    אהבתי כי אשמע שריקת הקרון    בין כרם וכרם, גדר וגדר,    כי אשמע קול מחץ מכוש ומעדר,    שירת עבודה הקימת לעד!        אהבתי הדרך – לא אדע מאן –    מקבוצה לקבוצה באכה בית-שאן,    מחיפה – בעמק עד כפר התבור    מקדח תר מים לביר לבור,    שר שיר עבודה הקימת לעד!        נשכימה בימה בבקר לניר    עם רוח צוננת משלג השניר,    עם שמש מחיכת ואפל הוסר    מים הכנרת, ראי גנוסר,    עם שיר עבודה הקימת לעד!        לבנו יריע ומה נתעדן    לראות את מחפרת גאון-הירדן,    ירדן תקותנו, היאור הירקן,    קושר גדות ארצנו מכאן ומכאן,    הקשר אשר לא יופר לעולמי-עד!       תל-אביב 1934       "
2657,שמואל הנגיד,32,1,1,1,1,0,0,שמואל הנגיד,"   	 	 	         — ∪ — — —∪ — — // — ∪ — — —∪ — —    מאמרי בחזותי // תארך יגדל אדני1!    שערך ליל ופני־ // ך מאור היום2 בעיני      את צבי דודי3 וכל דו־ // דים אשר היו לפני    דברו בך4 כי חמדו־ // ך5 חמד הרים לסיני6.    שמעו ליל7 שכני, // עת זכרתיך, שאוני8    שאלו: מה לך? אמר לי: // מה אדבר9 אל שכני?          מאמרי בחזותי תארך יגדל אדני – כשאני רואך אני אומר תודה לאל על שברא יפה כמותך, כדין מי שרואה בריות נאות. על פי תוספתא ברכות ז ז: ראה בני אדם נאין…אומר ברוך שככה לו בעולמו בריות נאות. יגדל אדני – תהלים לה כז, מ יז.  ↩    שערך ליל ופניך מאור היום – השוה לעיל עה 3 ובמקורות שם.  ↩    את צבי דודי – אתה הצבי הנך אהובי.  ↩    דברו בך – הלשינו עליך.  ↩    חמדוך – קנאו בך.  ↩    חמד הרים לסיני – כמו שההרים קנאו בהר סיני בעת מתן תורה. על פי מגלה כט.: למה תרצדון הרים גבנונים (תהלים סח יז)…למה תרצו דין עם סיני.  ↩    ליל – בלילה.  ↩    שאוני – את אנחותי.  ↩    אדבר – אמר.  ↩           "
6798,חיים דוד נוסבוים,402,1,3,4,1,0,0,חיים דוד נוסבוים,"   	 	 	     (משירי היינע)    אחים מתחרים היינו    יותר מאלפי שנים:    כי עוד בי נשמה, לך חרה,    ולי, כי כאכזר לך פנים!…    בהיות רוחך נכון    לפעמים, ותפרש כפיך    בתפלה על המזבח,    נטפי דמי נסך אצבעותיך!…    עתה אחים קרובים נחנו    פי שנים מימי-אז;    והוריתיך, שגם לי זרוע,    ואגרף, גם לי כח עז!…        "
2290,שמואל הנגיד,32,1,1,1,1,0,0,שמואל הנגיד,   	 	 	     ואומר לפתאם לי היש אדם    עצב בלי מחסור יבואהו    ועלץ בלי מותר השיבותיו    מהרה אשר ישחק בקוביא הוא         
261,רחל בלובשטיין,5,0,3,4,1,0,1,רחל בלובשטיין,"   	 	 	    הבקר אור / רחל       הבקר אור,    הערב רד,    חלף, עבר    עם “סיר” ביד.        רצוא ושוב    בסערה,    סירים לרב    ועת קצרה…        הלא תסלח    אל השירה?!…        "
369,רחל בלובשטיין,5,0,3,4,1,0,1,רחל בלובשטיין,"   	 	 	     ניבים דוברים אלי: זרעינו    במענית לבב;    ויום יגיע והיינו    לשבלי זהב.  וילד רך יבוא אליך    פרחי דגן לבר,    והלך דל במלילותיך    רעבונו ישבר.  חרש, חורש, וזרע, זורע,    במענית הלב,    ובואו, בואו, זר ורע,    לחג קציר קרב.    שבט תרצ""א       "
326,רחל בלובשטיין,5,0,3,4,1,0,1,רחל בלובשטיין,"   	 	 	    בלילה  לאורי   מסביב, על כר ועל כסת,    מכתבים ישנים לרב.    ואני על גבם קורסת    כאשה הקוסמת באוב.  אך ליום המחר – כמוה –    לא אשאל את פי הנביא.    כי רחק ממני אלוה    הן יודע כבר לבבי.  הוא יודע עצב גלבע    ונכון לעצב ההוא.    כל הלילה אביט בלי נוע    בשורות בטרם דהו.   כ“ט טבת, תרפ”ט       "
4765,שמואל לייב גורדון,76,1,3,4,1,0,1,שמואל לייב גורדון,"   	 	 	    מחזיונות לילה / ש""ל גורדון     מבצות הדאגה הקטנה, השפלה,    מתנואות הקבה הרעבה,    מקשי העבודה ובנפש עמלה    אשובה למעוני, אשבה.        אשבה, אנוח;ומלאת הנדודים    התנומה אז עיני סוגרת;    ועדת תמונות עצב, עניות ומרודים    על פני בתנומה עוברת.       ודמעות עכורות עיניהן תרדנה,    ואנחות בנפש תשרטנה,    ומבקשות חנינה, וידיהן תרעדנה    לעזרה מסביב תפשטנה.      ובינות לתמונות שם אחת נצבת,    פניה היפים הועמו;    עיניה תברקנה ובקסם עצבת    אראנה ומעי לה המו.        ועדויה בעדים מנגד עומדת,    ובידה הכנור החרב,    מיתריו נתקו ובידה רועדת    עוד יהמה במרי קסם ערב.      ובקמטי הפנים תרדנה, תזלנה    הדמעות כמים בצנור;    מעיני הזהר כפנינים תפלנה,    תפלנה, תרטבנה הכנור.       ובקסם מבטה דומם תמשכני,    אחריה, אלכה ארוצה;    אפלה מסביב וסערה תשופני;    והלאה והלאה נרוצה.       ומעלה נעופה במרומי האפל.    הכנור יתעורר וישורר,    ויקונן במרירות: 'הה, שמה בשפל    הסער בלי הרף יתגורר.       יתגורר הסער – בני עמי נרדמים    נרדמים בתנומת קפאון;    עד אנה, הה, תזעף עוד סער עולמים?    עד אנה לא יסוף השאון?        עד אן? הלנצח עוד תקר השנאה    מימיה המאררים המרים?    ועשוקים ורצוצים עוד תרב הקנאה,    ודמעות על דמים נגרים?       שם דמעות על דמים    נגרים עולמים,    הסערות מיתרי נתקו;    נשיתי שירותי,    יגעתי באנחותי,    כעלוקות בנפש דבקו.      עד אן פה אהמיה,    אשבה אבכיה?    אעופה אשובה למעוני!    אעופה אל הרי,    שם ארפא מיתרי,    שם אשכח כמעט קט יגוני.      שם רוח אלה    באור ינע,    הרוח לי היה לנשמה;    שם שירי עלומים,    תוחלת ניחומים    אשמיע, אריע ברמה'.       אז ידם הכנור והלאה נעופה,    קול דממה ישמע מתחת;    אנחה הומיה ובהמית הסופה    קול נפש בת עמי צרחת.       ארכות הפאות ולבנים הפנים,    ונטיות למרום עינים;    כצללים ינעו סביב מצבות אבנים,    ופרושות מסביב ידים.       ובלים הלבבות בלי חם ובלי רגש    הרוח בהבלים חנוטה;    הנפש הרעבה בבכי מתמוגגת,    ומגמת פניה – הפרוטה.       טוטפת על מצח ועטופי טליות    יראו, ובפיהם שופרות;    ונמלים כאנשים – מה שנו הבריות! –    יתחננו דמעותם נגרות.       אל יחד נאספים אלופי הצדק    הועץ על צרכי עדתם;    ויחפשו חטאים ויתקנו כל בדק    שנבעה בצלחת קדשתם.       'מה רעים הבריות, סרבים, קשי ערף!    אך אכל ואכל ידרשו;    גם מעון ישאלו, גם בגד בחרף,    אביונים, לא ידעו יבושו!       ופלוני החצוף, אלמוני עז פנים    הדורשים ממנו חשבונות,    עמהם המרעים עדת הנרגנים    הצעירים ובעלי הלשונות,      החולמים חלומות מתקומת האמה,    מתחית הארץ, השפה;    נתחכמה נא אפוא בל תהי להם תקומה,    כי רעה נגדנו נשקפה!      נכמו בלשון, ובחבל הכסף    נשקיע הלשונות השנונות;    אז ידם כל ‘משכיל’, כל ‘סופר’ יאסף    תחדלנה התנואות, התלונות'.       אז תרעד התמונה, אנחתה סערת,    אז ינהם הכנור תמרורים:    'האלה הם בני? הזאת היא הערש,    בה אשיר, אשתעשע בנעורים?        אי רוח אלה שעורר מיתרי,    מנעימות האהבה נגנו?    ולבוש קוי-נגה שעטף את הרי    מסביב אז ריח יתנו?       אי משכן הישר, העז, התפארת,    אור דעת מסביב זרוע?    באפר הוד החסידות הרשעה שררת,    ובצדק החמס צבוע!'       ומהרסי העורים, מחריבי החשכים –    ויכנו ‘המאורות הגדולים’!    היהל האפל? הה, ארצי! עשוקים    בניך, גדוליך מה-שפלים!       העל כן, הה, ציון, נעלית אלפי שנים    ותהיי להדום כס אלה,    וכסמל כל צדק וחסד מלפנים    הופעת לתבל ומלואה,        כי יבוא החמס לפשט עדייך    ובשמלת הדרך ימשלה?    בך יבן מזבח ולשם אלהיך,    ובחירי בניך העולה!    אעזבה העמק, זה קן התולעים!    אל ראשי ההרים ארמה,    ובחשכת עננים בין חגוי הסלעים    חלומות מקדם אחלמה'.       בין צאלי ארזים,    ראשיהם מופזים,    בברק זהר שמש ערבים;    ורסיסים יפלו    על עלים נבלו    שהיו למרמס רגלים.       השמש שוקעת    ואפלה בולעת    הלבנון וארזיו מסביב;    ובעד הענפים    פני נעם נשקפים,    פני זהר ירח האביב.                                                                          _  _   _   _   _   _   _   _   _      ובינות לארזים    המונים נחפזים,    המונים ירוצו, יהמו;    חגורי חרבות,    כל פנים להבות:    ‘האויב, האויב קדמו!’        קול תרועת מלחמה    מרחוק ישמע,    קול משק חרבות, כידונים;    מקול רשפי קשת    הארץ רעשת,    יעקרו משרש אלונים.       ולמאות, לאלפים    גבורים נאספים,    בינימו המכבי יופיע    כסהר בחדש;    ובלהבת אש קדש    אמרותיו הגבור יביע:        'הקבצו בליל    גבורי החיל,    הקשיבו קול אויבים זידונים!    וצאו המערכה    לציל הנדחה    מחמת חיתו טרף, צפעונים!        נלחמה באויב    הנורא, השואף    אלינו באבדון והרס;    ערינו שממו,    דמינו יזרמו…    הטמאה בקדש הגברת;      [ הה, ארצי! בניך    הם היו עוכריך    הבוגדים, הוי קטני הנפש!    המוכרים נשמתם,    כבוד עמם תורתם,    מקור חיים ימירו במי-רפש! ]       בת עמי נדחת    אל עברי פי פחת    צריה לרבבות סבוה;    ומעטים אם אנו,    עוד לא נכחד קימנו,    נלחם ולאדני הישועה!       ומעטים אם אנו    כל עוד רוח בנו    נלחם, נלחם בלי הרף!    לו עוד אלפי מונים    ירבו הזידונים    לא תעזב ידנו החרב!       עד נפל חללים    לא נעזב הדגלים,    נשבענו לך, ארץ אהובה!    ממטר זקי מות    מבלהות צלמות    לא נחת, אחור לא נשובה!'      'ומעטים אם אנו    עוד לא נכחד קימנו',    – העדה לעמתו הריעה –    'ובחרב נוקמת    לשדה המלחמת    נעופה, אויבינו נכריעה!                                                                       _  _  _   _  _   _   _   _   _   _      המונים, המונים    בחניתות, כידונים    ישקו;קול תרועת מלחמה.    קול צלצול חרבות    תפלחנה הלבבות    מרעש תבקע אדמה.       חמרים חללים    דם ישטף כנחלים,    אגפי האויב נהדפו;    ועדת הגבורים    שם יחד כנמרים    אך הלאה ואלאה ישאפו.      ובין אלפי צרים,    יזובו מדקרים,    מרחוק המכבי יופיע;    ובחרב נוקמת    כסערה זועמת    ישתער על אויביו יריע.      ישתער ובזעם    ובקולו כרעם    שם יפיץ אך מות כליון…                                                                            _   _   _   _   _   _   _   _   _      'בת עמי! עזרתך    אך בך ובתקותך'    לי יעיר כנורי הגיון;    ודמעי נגרים    לצליל המיתרים…    וכרגע נעלם החזיון.       תרנ""ד       "
269,רחל בלובשטיין,5,0,3,4,1,0,1,רחל בלובשטיין,"   	 	 	    לאסף הלוי איש ירושלים  איש-ירושלים. אכן, אין להטיל ספק בירושלמיותו של אסף הלוי. כי איפה, אם לא בפנה נדחת זו, נשתמרו תום-רגשות והשקפת עולם אידאלית שכאלה?  ה“שאלות הארורות” לא יצקו את רעלן לתוך נשמתו, סערות-מרד איומות לא כווהו במגען, והריהו יושב לו שטוף-זהרה של שמש-מולדת וחורז חרוזים לכבודה. ואנו, מפונקי דקות חולנית של נפש בת-דורנו טפוחי מעוף-הרעיון ותהומות-ההרגשה, מסתכלים בתמהון בצמצום, בבהירות ילדותית זו, ויהי הפייטן עצמו בעינינו כעין “מגלת-קדם”…  יש, אמנם, גם לאדם מודרני שאיפה לפרימיטיביות; אך שם היא באה מתוך הרכבה של כוח אלמנטרי ותרבותיות יתרה; מה שאין כאן.  ומה יש כאן? – אהבה לנוף-מכורותיו, שהיא נוגעת עד הלב בפשטות בטויה הילדותי, יש הבנה לרוחה של אגדה ערבית. ויש אשר תעלה מבין דפי-הספר נשימת ארץ קדומה באויר-הרחמים שלה, בכספי לילותיה, “ביריעת דינור עוטפת שפולי-רקיעים”.  לשונו העברית היא למדי ואף עשירה. אך היא כמעט משוללת תמונות, צבעי-דמיון, השאלות פיוטיות.  שירים אחרים מוצלחים הם מאד לפי שלמות סגנונם וחן-המקום, כגון: “השבב”. על אחרים נסוך חוט של הומור נעים. כזה הוא השיר “אפותיקי”: חולה במחלת-יבשה אנכי.    תר""פ       "
3445,אברהם אבן עזרא,46,1,1,1,1,0,0,אברהם אבן עזרא,"   	 	 	     אם כח אבנים כחי / אם ברזל לבבי?  אשא על אמתי, ובני / אמי נחרו בי.  בעלות על לבבי ימים / שמחתי בחלדי  וכבוד אל בבית עולמים / עמד לי לבדי –  הה, איך אמצאה תנחומים, / כי סר מחמדי?  איך אהל ישובב רוחי / יהל שם ערבי?  הה על שה פזורה הנה / היא טרף ללביא!  רד יומי והן איד עולה, / מאור יהדפני  אל חשך אויל ואכלה, / לא אל ירדפני,  נבעתי עדי קול עלה / נדף ידפני.  אלך מדחי אל דחי / כי פחים סביבי,  נכשלתי – עדי כל אבני / השדה יריבי.  מלאתי כלמות עולם / חסרתי נעימות,  ומרעים מריעים כלם / ראו בי נקמות,  כי כלה שארי, אולם / נותרו העצמות.  נפשי אשפכה עם רוחי, / אתחנן לאבי –  אולי אל לבבי יפנה / הגואל להביא.          "
6545,חיים לנסקי,385,1,4,4,1,0,0,חיים לנסקי,"   	 	 	       היצורים החלושים האלה    הדומים – למי להשוות, למי?    את כלכם אהב, כאחד כאלף,    הפעוטות של עניי עמי!    בקהלכם רקדה ברוכת מטר שמש    ילדותי פוחזת ויחפה.    מעט מרור, כזית דבש ונחת שמץ –    את הכל קבלנו כלטיפה.    כבר הפיץ אותנו לכל עבר    הגורל. בגרתי כבר לאיש.    אך בזכרי אתכם אני הגבר    אבך בסתר בדמעות שליש.    לשלומכם אדאג. ידעתי טבע    גופיפכם הקל מני אבק;    ידיכם שחופות, ממש קני־תבן    וצואר לכם כה דק, כה דק…    ובהמון רחמי שיתקפני    לשמים מתפלל אני:    כפרת צפרנכם הריני,    הפעוטות של עניי עמי!        "
5789,יצחק קצנלסון,277,1,3,4,1,0,0,יצחק קצנלסון,"   	 	 	     ״התדע מי אני? אני האיל,  לא נופל אני ממך, בן־חיל!    צעיר אני מאד ובעל־קומה,  את ראשי אנכי נושא רומה.    צוארי נטוי, ורגלי הללו –    אל, רגלי הדקות – כה קלו, כה קלו!    אני רץ כחץ, כעוף ארחפה –  אך אל־נא תעלה ותשב על כתפי!    אני רך ביותר, כחותי לא רבו –  אני ענג כמוך, אל תשב על גבי!״     זה מול זה.jpg        "
3807,אברהם אבן עזרא,46,1,1,1,1,0,0,אברהם אבן עזרא,"   	 	 	    (סילוק (לפסח)   אל תכונתך נכספו אנשים,    בם שכינתך ומקומך מבקשים.    רום מעונתך מלאה לאישים,    הוד תמונתך נביאים מפרשים,    מתבונתך חכמו נפשים –    אף אמונתך בקהל קדשים.    קדושים אשר שתם / נושאים בארבעתם / כסא יקר נעלה –    בינך ובינימו / פרגוד, ופנימו / כסו ואין גולה.    רצים עלי מעגל / צדק, עלי גלגל / מעין אנוש נפלה.    הכל תהלתך / מגיד, וזולתך / חסר ואתה מלא.    מורה לאיש שכלו / כי מהללך לא / יחסר ולא יכלה.    אכן קדושתך / יאתה לנחלתך – / ובכן ולך תעלה!    אתה אל מסתתר, לך המלכות תאות,    בריאותיך יעידוך – ועינינו רואות:    רבי חכמות מבית ומחוץ מלאות.    הלא את מקדם עשית נפלאות.    ממצרים הוצאת אבן הראשה תשואות,    ותבטח עמך על פי הנבואה במראות –    כי כן נכתב בספר הנבואות:    כימי צאתך מארץ מצרים, אראנו נפלאות.    ביציאת מצרים יצאו נחפזים בני אפרים,    כי כן כתוב: בחפזון יצאת מארץ מצרים;    ובביאת הגואל לארצם בנחת יבואו,    כי כן כתוב: כי לא בחפזון תצאו.    ביציאת מצרים בקשו להרגם צריהם,    כי כן כתוב: וירדפו מצרים אחריהם;    ובביאת הגואל כל גוי יכתב ידו להיות עמדי,    כי כן כתוב: והחזיקו עשרה אנשים בכנף איש יהודי.    ביציאת מצרים לא נכון לבם בזרוע חשוף,    כי כן כתוב: וימרו על ים בים סוף;    ובביאת הגואל לא ירשעו, אך ישמרו החקים,    כי כן כתוב: ועמך כלם צדיקים.    ביציאת מצרים השקית צמאיך והאכלת רעביך,    כי כן כתוב: ויענך וירעיבך;    ובביאת הגואל כיונים אל ארבותיהן ידאו,    כי כן כתוב: לא ירעבו ולא יצמאו.    ביציאת מצרים זנב בן פלגש עדת אל,    כי כן כתוב: ויבא עמלק וילחם בישראל;    ובביאת הגואל תשבת מלחמה ואין מחרחר למרות,    כי כן כתוב: וכתתו חרבותם לאתים וחניתותיהם למזמרות.    ביציאת מצרים הלכו בישימון ושם כל ערב רב,    כי כן כתוב: המוליכך במדבר נחש שרף ועקרב;    ובביאת הגואל ברית עם אבני השדה ושלום בין חיות ינתן,    כי כן כתוב: ושעשע יונק על חר פתן.    ביציאת מצרים על יד רועה נאמן היו ספורים,    כי כן כתוב: כשש מאות אלף רגלי הגברים;    ובביאת הגואל לא ימנו מרב ברב [ ד ] כים,    כי כן כתוב: והיה מספר בני ישראל כחול הים.    ביציאת מצרים התנבאו זקנים מכל שבט נאספו,    כי כן כתוב: ויתנבאו ולא יספו;    ובביאת הגואל מקור הנבואה לא יחסר,    כי כן כתוב: והיה אחרי כן אשפוך את רוחי על כל בשר.    ביציאת מצרים עד מלאת ארבעים שנה מלאה עת מהומה,    כי כן כתוב: עד תם כל הדור אנשי המלחמה;    ובביאת הגואל בן מאה לנער: כבוד חדש עמי! –    כי כן כתוב: כימי העץ ימי עמי.    ביציאת מצרים נגזר על אבותינו שלא יכנסו לארץ,    כי כן כתוב: אם אתם תבאו אל הארץ;    ובביאת הגואל יחיו דגן ויפרחו כגפן עם ניניהם,    כי כן כתוב: וישבו עליה הם ובניהם.    ויי בהיכל קדשו / זכר דבר קדשו,    חשף יי את זרוע קדשו, / כי נעור ממעון קדשו.    ישובו זרע קדש, / ישתחוו בהר הקדש,    יקדישו נאדר בקדש / בסוד שרפי קדש,    ככתוב: וקרא זה אל זה ואמר קדוש קדוש.        "
5054,יצחק אבן כלפון,113,1,1,1,1,0,0,יצחק אבן כלפון,"   	 	 	     לבבי מארעיו בזכרו ומבחניו  ודתי תלאותיו אשר הם מזמניו,  ועשק זמני לו אשר יעשה עמו  בכל-יום להשכילו באיבה כמשטיניו,  באכלו כמו ארבה לשאו והוא נרעב  לעמו ובנשאר יבקש נתן עיניו;  חדל לך לבבי, אל תדבר כזאת, ופצה  אמונה, ואל תירא, ושמע בקול אזניו.  התשים לבבך אל זמן רע אשר לחמו  ממלא מררותיו, ורושו – מסך ייניו,  מדבר ואין מקים, ונודר ויש עתות  משלם, ואין דבר מדבר על[י] אפניו?  ומי זה אשר יבטח עדי כי יהי נסמך  עלי זה, ויעזב צור ומשען לנשעניו?  [לה]שר אבי אסחק, גבירי, אשר נודע  באפסי ארצות עם רחוקים כבשכניו,  בחסד ויראת אל ושוע ופתחון כף  ושם טוב ומעש טוב, אשר הוא יסוד בוניו.  מאחז שביל ישר והולך נתיב כשר  והטס כמו נשר בחפצו וברצוניו,  וירא מכבד את-יראיו, ובר לבב  נקי כף, שפל רוח, ועניו כמו עניו;  אשר חס עלי עמו בשורו רפות ידיו  והיה כמגדל עז לדליו ואביוניו.  עשיריו כמו אביו יכבד וגם אמו,  ויחמל עלי דליו – חמל איש עלי בניו.  יסוכך באברתו עליהם, עדי יאמר  נשיא עם: ומי יתן היותו כמסכניו.  נדיב לב, אשר אין ים בעת יהמו גליו,  ולא מי שחקים עת יריקון, כמתניו;  אשר אין באוצרו מסגר, ולא חותם  בכיסו, ולא אומר בפה ל[א] בקניניו.  מכלה לכל-חדק מחזק ידי בדק  אשר בעשות צדק זממו וחשבוניו;  גבירי, בנו נתן, אשר שם עלי חתן  יקרו בעת נתן גברתו בפדיוניו.  כבודה, יקרה, בת נדיבים מהללה,  אשר היא מאמצת לבעלה עלי מוניו.  כמו בא לשמח לבבם, ישמח  לבבו אלהים, גם יהוסיף עלי שניו:  אדוני, לנכחך עשה שיר נכחך  אשר דת שבחיך קלאתו והגיוניו,  אשר זכרך על פיו כנפת מאד נמתק,  וטוב מפעלותיך גלויו ומצפוניו.  מאד יתמהו עמים בשורם עלו[ת ש]ירי  עדי עב, ורדתי לאבדון ומ[שכניו],  והנני כשיר עוגב יפה קול וטוב נגן,  ושירי ביד עשק זמני ועלבוניו,  כגבור ואין חרב בידו, כאלו לא  גבירי, בנו נתן, גדודיו ולגיוניו.  אקוה ואוחיל לו, ואם יערך-לי צוף  פעמים, ורוש פתן פעמים בשלחניו.  ומי הוא א[שר] זמם דרך על פני ארץ  ברגליו, ולא תדרך אדמה עלי פניו.          "
1113,שאול טשרניחובסקי,16,1,3,4,1,0,1,שאול טשרניחובסקי,"   	 	 	    שיר האהבה אשר לשאול /   וירץ איש בנימין – זה שאול  (ש“א ד', י”ב וברש""י שם)      א   הביאינו למנוחות גנך    כי באנו לראותך היפה:    הריחונו את-אשכלות כפרך    בשם נטפו מטעיך    וריחם עדנים ומשכיר:    ארינו את-מרך ואת-נרדך הטוב    לקטנו בערוגת הבשם    קטפנו מבין דודאיך    מבין חבצלות ושושנים:    בין מגדלות אהלות שחקנו:    היינו שובבות על-יד מעין-גנים    על דלת ראשינו רסיסים מבריקים    שזרקנו אשה ברעותה:    עיפנו רגלינו עיפו:    אנא סבנה רעיותי למקרה:    כי הנה החם גדול    השמש לוהט בוער    פה היריעות כסו הכתלים    קר משובב נפש יפוח    וצל הקיסוס סוכך עלינו:    קמנה רעיותי נלכה:    אכלנו יערך עם דבשך    אשישות ממתקי-אגוז שבענו    וספגנים ערכת בתפוחים:    שתינו יין-הרקח ועסיס רמוניך:    הראינו השמלות עשית לך    נתבונן ליפי תכשיטיך:    מה אראה לכן ולא ראיתן:    ראיתן את-צמידי העשוי זהב-שבא    את-שהביא לי אבי מצידון:    כנחש דמות תבניתו    מראהו כאפעה:    ראשו כתם-פז    ירכיו עקלקלות כפופות כטבעות:    עיניו אדם-הנדו    בוערות בנגהות    יושבות במשבצת:    פתוחי-אמן נעשו לו עם נקדות הספיר    זנבו עשת-פז מעלפת סמרגדים:    כלם מבריקים וכלו מחמדים    זה צמידי וזה שרתי רעיותי תמותי:    הנה תורי-זהב וכל נזמי אפי    הלא התבוננתן לעגילי:    מה עוד לי לכן לא הראיתי:    חלי וטבעת ענק ואצעדה    עם-כל-מראות כומז    חח וחרוזים עם-כל-ראשי נטיפות:    יפות פניניך כרסיסים    מבריקות כטללים אורות כדמעות:    הראיתן בתרפים כתרפי:    הנה מלשם אחד הנה מלשם עשוי    פסול מגוש סחרת מגוש דר ואכטיס    מעצי אלמגים מגזר האגס    עשתרת ועשתרות-קרנים:    מה-יפו תרפיך רעיה יפה    מה-נאוו תרפיך בתרפים    וזאת עשתרתך מכל-פסילים:    מי-זאת צופה מן הרדידים כצרור חבצלות    מעלפת שן והבנים מכל-אבן חפץ:    כלה עשת-שן ועיניה ספירים    דלת ראשה זהב שחוט    פטמת דדיה אדם:       ב   מה-דודך מדוד שככה תאהביהו:    דודי רם וחסן בחור משבטו:    עיניו עיני נשר מאזרות זיקים    במחשך אור לו כתנים:    לבו עשוי לבלי חת לב-הנמר בהר    ברזל מקשה אזרועו בקנה:    זקוף דודי וחסן רעיותי אהבתי    כשקמה בשפלה, כארז בלבנון:    שריריו גבעות-גיר מיסדות על ערבות-בר    מראהו כליש בחור כנמרים:    למלאך-אל צבאות משחית    דמינו את שאהבה נפשך:    שלח לו לדודי ומדיו עליו:    הנה קובעו שלבחירי    שלשה חשוקים סביב לו מחשוקי נחשת:    כלם מעשה חרש נגודי-מקבת    אזור אזור על משנהו מפחד במלחמה    חרבו צמאה דמים קשתו עורגה בשר    לא נתק היתר ולא בגד:    דומה רמחו לחזיז או לברק הבלהות    הנה זה בערף אויבנו    מבריק מן הסער נוצץ מן הסופה:    קינו עשוי מלה פיהו ברזל עשות    עין המות צופיה מעל חדו    בתליו תלין אימה:    סחרה לו לדודי חרשת הכשדים    אל-נכון תחבקנו אף תאמצנו    ככלה מתרפקת על דודה:    נאמנו מאד בין הדבקים    ולרגלו מצחה מברקת:       ג   גמל יש לדודי בארותו שלו    נתן אלף כסף לגמלים    במדבר פארן גדלוהו דודנים:    שערו צהבהב אפור כתם כחול-ערבות    לא יכר בין-חולות המדבר:    רגליו כקו נטוי דקות וזקופות-קומה    כנימים נמתחו על-כנור:    קלו פרסותיו אף לא ייעף ולא ייגע:    חולף ואיננו נוגע בחול:    חולף ועובר כצל בצהרים:    עקבי פרסה לא נודעו במדבר    שוא יבקש האויב יתבונן האורב לו:    גבו עליו כגבעה ודבשתו כתבור    שפי נתון בערבה:    עיניו שהמים בכתר על ראש מלכי-קדם    עיניו רכות כאילה צופות עד קצה כל-המדבר:    חן והדר לצוארו הזקוף    בנדיבות ובגאוה ירים    עליו תלוי שהרון הכסף    בו יתגאה בסך בגמלת:       ד   אל משאבים ירדתי בערב    העינה וכדי על שכמי:    שם ראיתי את אם בחיר נפשי    את-אחותו של-דודי ראיתי:    היתה אמו בוכיה ודמעתה על-לחיה    נוגה חורת אחותו:    אני לא שאלתי שהן היום ככה    שמתי מחסום לפי נאלמתי:    עלו פלשתים בהר פשטו אדם לבז    מלכי קדם ושבטי דודנים:    ויזעק העם למשפחותיו:    יצא דודי גם-הוא בנדגלות:    וינגף העם חללים נפלו    על במתי שדה כרעו:    שבו פליטים ודודי איננו:    על משכבי בלילה בכיתי ולא נמתי    בשתי מדמעי ביום    מאנחתי נכלמתי:    בקר אשפשף עיני בקרים    במעין הגנה בנוזלים    פן-תתבונן בי אמי הורתי    אחותי ותעמיק לשאל:    יגעתי באנחתי ערשי אשך    ולא תבא אנחתי בבקר:    אם-הבנים אבלה תריד אשת הבעל    התעגנה הבתולות.       ה   לילה לילה עליתי גג-ביתי    אל המעקה נשענתי נשקפתי:    לראש אשמרות קדמתי הצפירה    הוי שאהבה נפשי איך:    אם נשאת טחון לפני שובך    ממכר-עבד נמכרת לפלשת    או צחה צמא בצחיחה קרסת נפלת:    תנים גרמו עצמותיך    ועורבי נחל אל עורב לבשרך קראו:    חלפה אחת אשמורה    משנה אחריה חלפה:    כלבים צעקו נער חמור:    ערפלי טרם-בקר מתמרים בעמק    מתרפקים על שן-צורים וצוק:    התחילו מכחילים הרי נפתלי:    מת ירח בלקויו בגיא    אני ערה ולבי לבחירי:       ו   אני ישנה הבקר אור    קול דופק בחלוני יונתי:    התנערתי כסיס-עגור מפני ציד    כאילה נפחדה קמתי:    לא שאלתי מי הדופק    לא דרשתי:    עד שקמתי אני לפתח    לבי אמר לצאת ממסגרותיו    כי העבירני אל דודי אל-רעי שאהבה נפשי:    פתחי לי יונתי    הראיני את-מראיך מבעד לחרכים:    שרגלי נוטפות דם    כפותי נטפי פצעים:    ימים ששה עשיתי במדבר:    חצי אדם דלקוני ופלשתים מים    עם חית המדבר על סביבי:    אלף החצץ מחצוני    סלונים וחרול שרטו בבשרי    חול המדבר הרע לפצעי:    את-הורתי עדן לא ראיתי:    סב לך דודי וברח    ששכורת אהבה אני    סב לך אל אמך יולדתך אל הורתך    מחה דמעה מעל פניה    כי איננה ישנה בלילה    בוכיה לך כל-היום:    עד שיפוח היום וקדרו משעולי ההרים:       אודיסה 1922       "
282,רחל בלובשטיין,5,0,3,4,1,0,1,רחל בלובשטיין,"   	 	 	    לזכר בנימין קוינט ואליעזר פקטורי      כאלה באביב ימותו,  אני יודעת זאת,  חיים יגאו, חיים ירנו  ברבאות קולות:  כל הדברים יהיו לפתע  גלויים למרחוק  והאדם יבטח באשר  בהיר נפש כתינוק:  חידת חיים תהיה מובנת,  צוקת חיים – קלה.  כאלה באביב ימותו –  ברכה היא או קללה?       תל-אביב, תרפ""ו       "
4100,וידל בנבנשתי,47,1,1,2,1,0,0,וידל בנבנשתי,   	 	 	     שקר תשועת בני איש / אל תבטחו בה אמוני    כי כל יכלת כאין / בלתי יכלת אדני          
6393,שמעון גינצבורג,344,1,3,4,1,0,0,שמעון גינצבורג,"   	 	 	       ליל שואה וסופה ושלג. כמין ענקי־ברואים, עמודים של שלג,    לנגינת־הרוח הפראית,    מרקדים עצובים, שכורי היאוש החרפי הלבן, לנפשם עזובים;    ואתם מתנודדה נפשי גלמודה, שכולה, חשאית.    עמודי־הטלגרף הומים ברחוב – וקול יללה רחוקה:    האם לא בטלגרף אלחוטי    את שולחה לי, רעיה בתכריכים, אי־מזה דברך כי במרחב־העולם    הלבן ומערפל תשוטי?    בתפלת־היחוד, בליל זה, לקראתי יצאת,    עצובת־הרוח וחשכה כמוני, מעולם־הנשמות;    ובשועת־יסורים כה שנינו נתדפק על השערים הסגורים –    וסופת־ליל בין שני עולמות…   פברואר, 1926.       "
723,משה אבן עזרא,11,1,1,1,1,0,0,משה אבן עזרא,   	 	 	     עלי- מה- זה צביה שב / בכל- לב תשנאי על-מה    השיבתני ואיך מכל- / זקנה תאהב עלמה.          
4466,שלום שבזי,54,1,2,2,1,0,0,שלום שבזי,   	 	 	    חתימה: שלם בן יוסף     שבת מנוחה היא לבני סגלה    מה טוב ומה נעים בואך בחמלה:    לבי ביום שבת יבין בחידות    גם מתמול אכין שלש סעודות    אזכיר שבח לאל ארבה להודות    ואזמרה בשבח ודבר תהלה:    מיום אשר ברא שוכן שחקים    ארץ ושמים כונן והקים    וביום שביעי נח ויצו חשוקים    שמרו ליום שבת כל הקהלה:    בו כלכם תהיו יחד שמחים    יהיה שכרכם רב לידע נכוחים    בו תדרשו כל סוד תרבו שבחים    תזכו ותבואו ציון בצהלה:    נסל אלנבי יעקוב פי אלסבת מערוף    פי גׄמלת אלעאלם משכור ומוצוף    קד דׄא דליל ואגׄב פי סר מכשוף    מן יכׄרקה אוגׄב חצבן וקתלא:    יה ממכון שבתך תשגיח ותראה    עם דל אשר גלה חלוש ונכאה    תשמיד לאיש שעיר בזוי וגאה    תזכור זכות אבות תשמע תפלה:    ואעידנא יא רב פי חיתׄ כנא    ואדׄכר לנא עהדך פי מא ועדנא    ואזיל כל המן גמן ומחנא    יא מן לנא פי אלטור נורך תגׄלא:    סבחאן רב אלגׄוד אלפרד אלאוחד    די כׄץ בני אלאסבאט שרף וזיד    ואעטא לנא אלתוראת תחכם ותשהד    פי דרסהא יערף נהין ופעלא:    פתאם שלח ינון ירעה לצאנך    לכלל עדת קדש תחיש רצונך    תמשוך לעמך חסדך וחנך    תמחה פשעינו תרבה מחילה:        
1183,שאול טשרניחובסקי,16,1,3,4,1,0,1,שאול טשרניחובסקי,"   	 	 	    1   האמנם כבר כבו כל-ניצוץ ונגהות?  השברנו, ירדנו, הגענו עד-כאן?!  ובטרם עוד גדעו התרזות הגבהות  החלמות שראו בהדרת הכן – – –  שמוע שמענו: בנות-נכר התהות  לגבורת בנינו, לנשרים מקן  טטרי ההרים, – באהבה לוהות  ותובעות גמול-כספן על יין בגן.  וביום ברא אלה מוצקות לרגבים  גם נעץ עץ תרנו – אי-פטרי בעבים,  השהו לוט עשבו, עטרהו חזיז.  על-כן עז וקשה, כנזיר הערבה,  ושזוף רוח תזזית אף תפוש במחשבה,  יסתכל ב’אלפקה' ונאות ‘סימאיז’2.     1929       אי–פטרי – הר.  ↩    אלופקה וסימאיז. שתי חוות על חוף הים השחור. בראשונה היכלו הנהדר של הנסיך וורונצוב.  ↩           "
4976,אורי ניסן גנסין,102,1,3,4,1,0,0,אורי ניסן גנסין,"   	 	 	    (על-פי לרמונטוב)     הראית בליל כוכב-ציר כי יהל  במים השקופים כראי,  מגל ירעד כי יך, ואבק-כסף צח  ישתפך על סביבו בדמי?  אך השיגו ביד אל תתברך כמעט:  אין אמון באור ובגל.  יאפיל עליו צל-שחור, וכבר דעך האור;  שטה ממנו – ושב והתגל.  על אדמות דמות-גיל כה לבנו תצהיל,  תרמז לנו מחשכת התהום.  אך השיגה תתאו – היא נעלמה ביעף;  תשיב ידך – שוב יאיר החלום.       מתוך “מולדת”, חשון-כסלו תרע""ד       "
89,יהודה ליב גורדון,2,1,3,3,1,0,0,יהודה ליב גורדון,"   	 	 	    נפתלי הירץ גינצבורג / י""ל גורדון  אל הבאראן ר' נפתלי הירץ גינצבורג1     אור פניך, אדון, עלי נשאת    ובין העומדים על ידך שמתני:    אם אניח רוחך? אם בי מצאת    את אשר בקשת? – לא אדע אני:    לא אדע אם מעשי יהיו כרצוני,    ורצוני טוב – האמינה לי, אדני.        ואני בך מצאתי את לא קויתי:    משכיל חובב עמו, עשיר שפל רוח,    גם לב רחב וטוב (חנף שנאתי!)    כספיר הטהור מאיר אל כל רוח,    וסגלות הארץ, הונך ורכושך,    מסגרת זהב הם ליקרות נפשך.        ובכן שירי אלה אשר כתבתי    בשפת אבותינו, גם לך נעמה,    למאור פניך, אדון, פה הקרבתי,    על הגות לבי יעידו לך המה,    אחלי, קבל מחברתי וקראנה,    בה נפשי שפכתי, שם תמצאנה.      כ“ב תמוז, תרל”ב, ספ""ב.       בבואי להשתקע בפ“ב (י""ג יוני 1872) ובשבתי ראשונה לשוחח לפני הבאראן הנזכר שאלני: מה כתבתי בימים האחרונים (כי את ספרי אדו""ם קרא בימי עלומיו), ומדוע לא שלחתי את ספרי אשר כתבתי? ואען לו בתמי, כי לא ידעתי כי קורא הוא בלה”ק וחביבים עליו ספרי “שירי יהודה” ואכתוב על גביו את החרוזים האלה. – בעת הדפסת שירי בשנת תרמ""ג שאלתי את פי הבאראן אם נותן לי רשות להדפיס את שירי זה אשר כתבתי לו, ולא ענני, על כן לא בא השיר הזה בדפוס.  ↩           "
1846,יהודה הלוי,26,1,1,1,1,0,1,יהודה הלוי,   	 	 	     יד מעללי תכביד כבלי    ורע פעלי מני ואלי  מה תשתוחחי נפשי ותהמי עלי  הבלי נעורים בלבי קשורים    ושכני קברים אינם זכורים  כהמית נבלי והבלי הבלי  ומה לנשמתי על אדמתי    אך כלמתי כפי אשמתי  וכן מהללי לפי מעללי  דרשה תאוה ונטשה תקוה    היום רוה ומחר דוה  והיום אחלי ומחר אללי  הלא אם שבילך יישר לפעלך    יהי שכר פעלך כיד המלך  ואין משאלי לפני כלי.    אל ביתי מתקרבת דם.         
2917,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל איצ͘א פי שכ͘ץ ארסל לה תפّאחה בורד [ואמר גם כן על איש ששלח אליו תפוח עם ורד]     לך שלום קראני / שלוחך אשר זמן  אשר נשק לשושנים / ואדמו כֽוכבי תימן  ומראה לחיו בהם / כמראה חור בארגמן  ולו נמצא עלי מדבר / בפניו לֽקטו המן.        
3830,אברהם אבן עזרא,46,1,1,1,1,0,0,אברהם אבן עזרא,"   	 	 	    (זולת (לפורים)     קומה, אלהים, עזרתה / לי, וענה בצרתה!    אכזר, אהבו אביהו,    רע יחשב על אחיהו,    ציד – וצדהו פיהו,    אכל עדשים גם שתה, / אז הבכורה נכרתה.    בוגד לצודד עת לכתו,    נתחכמה לו יולדתו,    ולאב, בטרם בוא עתו,    מטעם ולחם עשתה, / אז הברכה נשחתה.    רצה להראות הדרתו    מלך לשרי מלכותו,    אז, בעבור יין שמחתו,    אסתר גברת היתה, / כי לה מלוכה יאתה.    המן, צפיע איש שדה,    נפשות בני אל חי צודה;    לולי יי הפודה –    חטה זרועה נכתה, / כרם נטועה שת בתה.    מלך בעצם אהבתו,    אז עם הדסה בשתותו    יין תענוגים תוך ביתו –    יין לצורר השקתה, / היא כוס מלאה חלאתה.    בת צעקה: ׳זה הנבזה    חשב אשר דמי יזה!׳    מלך, בעת שמעו כזה,    חמה בלבו עלתה, / בו אש קנאות נצתה.    שונא בביתו כי נתלה –    נודע לדור ודור סלה,    כי מעשה שדי נפלא;    כי עז לגולה נגלתה, / מרבבות קדש אתא.    לבשו כלמה כל זרים,    כי עם יי ראש הרים,    עשה כחפצו בצרים,    פורר ביום פור פורתא, / ומת ונספה אספתא.    משתה בכל שושן העיר,    נתלו ילידי איש שעיר;    עמם גוית הצעיר    על עץ, בעת שהושתה – / ארוך כמו ויו ויזתא.    ויכתבו זאת במגלה,    להיות לשם גם לתהלה,    מוסר לכל אנשי כסלה;    שומעי דבר בן המדתא – / תפל עליהם אימתה.    רבו לפנים עדיך,    כי כל חמת איש תודך;    שוב נא ושא עז ידיך,    ושבר כמו עץ עולתה – / טך לי תהי לישועתה.        "
1868,יהודה הלוי,26,1,1,1,1,0,1,יהודה הלוי,   	 	 	     יאתו לך תשבחות    אל אלהי הרוחות  הוכן בחסד כסא    נשא ונשאיו נשא    מכון לכל מתנשא  מחשה וחכמה בטחות    בעדו תדבר צחות  ועלי לבב עבדיך    לחות ושם עדיך    כי באצבעות ידיך  חקות אשר לא נמחות    חקקות על הלחות  דרך נפשות קרבה    לדרך בכס מרכבה    כי ברוחך הטובה  על מי מנחות מנחות    וסביביו מנחות  הא לך נפשות מברכות    גם הגויות ברכות    כלם לידך חוכות  לעבד שמך נלקחות    משתטחות כשפחות.         
6054,יהודה קרני,332,1,3,4,1,0,1,יהודה קרני,"   	 	 	     שוב אני יחידי.  ובהגף הדלתים המוצקות,  ובחרק לשון המנעול מאחורי –  ויחרד חלל החדר, וקהל הספרים נזדעזע,  וננער כפור האבק מעל גביהם,  ורוח קלה נשבה לה על פני האצטבאות,  וירשרש דף לדף,  וכרך לחברו הסביר פנים  ותחי כל־אות, ותדבר מאליה;  ומי יודע, מה־זה יזם עלי מתוך מאורתו  זה העש,  שקנן בבטנם של הספרים,  בהבקיע אויב אל מבצרו;  ומי יודע, מה־זה הרהרו הצללים,  אשר עם קריעת הדלתים  שבו לרקם דבר תעלומותיהם,  ולנחש נחש־רצועותיהם על הכתלים,  וקרקף עכבר, זולל ספרים, צץ מחרו  ונחבא שוב –  ושוב אני יחידי.    אוי, מה היה לי?  אם עקרב נשכני,  או בכור השטן רודף אחרי,  אשר הבקעתי שוב אל חדרי חדרי,  ובקשתי מפלט;  אספוני, רוחות עבר טובות,  והעבידוני לאלהיכם;  ואתה, צל עקיבא,  אשר סוככת בכנפיך על אהל דל־תלמידך  בהתיתמו,  שים עלי את־ידך וקרבתני,  כי שוב בשרתי בשורת עולם נשכח;  ותחרק לשון המנעול מאחורי,  ותתן צו, חריקה־צו,  “מכאן ואילך”,  ויהי הצו כפקדת שליט,  ותהי לשון המנעול – לשון הנפש,  ושוב אני יחידי.  ואחרי קול הרעש – דממה גדולה  וישקע חלל החדר כלאחר סער.  ולבב הספרים נכנס אל קלפתו,  וכתב הקעקע שעל גביהם  הציץ בי מזהב קרחתו  והנה שיד הכתלים הלבין משהיה,  וזוית זוית הרתה את־דממתה,  ואשמע את־הדממה עולה קרבי לאט־לאטה  בבטחון שב, עטוף לבנים,  ותגד לי הדממה מתוכי ומנפשי,  ושתי כנפים לבנות ועיפות  רפרפו בחלל החדר,  רפרפו – ואחר עמדו פרושות כאפריון לבן,  ותהיינה הכנפים:  כנף הדממה וכנף הבדידות,  ואתכנס תחתן,  וזקן הספרים עמי.    נולדה שמש קיץ אז בשחקים  ואני נכנסתי לחיות חיי ספרים  וחיי נפשי.  בעד החלון שאג לי העולם שאגת שמש,  ועץ מסרבל חלץ לי תפוח זהבו,  ותדפק לה דליה קטנה על חלוני  דפיקה קלה,  ושעות, שעות דפקה הדליה על חלוני,  דפקה, לא חדלה,  וצר, כה צר לי היה.    הוי, פני, דליה קטנה, לך  לאשר תפני,  אני – אין לבי נתון לך מעתה.  וראי: זרועות אבות קדושים לפתו את־צוארי,  ועיני סופרי סת""ם לי רומזות ומבקשות,  כי איש אני מקרית סופרים,  ועם המסורה מסר לי מסרת חייו,  וצמח חי – מלאכו נבט לי מתוך האות ותגה,  ואלהי החיים והתאוה  נגלו לי בראשי תבות וטעמיהן,  ותיקר לי הזיה אחת קטנה  מש""י עולמות זרים,  ודבר האלהים –  מאלהים.    ואל השמש היה דברי:  וזרחת, השמש,  ובאת, השמש,  ואת־כרכב חדרי תשובי לפקד מחר;  אך אפשר – ובשורת שחר הראשונה  לא תאזין אזני,  וכי תגע בהן קרנך בדף אשנבי  לא יהיה עונה לה,    ובצהרים,  כי תזרקי צרור קרנים בעד החלון –  על קדקד חלל יפל,  ומצאתיני מחר משלך על הרצפה,  כשיצאה נפשי בין הספרים,  ובקשי־נא על דף זה זקן הספרים,  צמוד בין זרועותי,  ומצאת:  חותם חי,  זה חותם־דם, שנחתם עליו  עם נשיקת שפתי האחרונה.        "
3668,אברהם אבן עזרא,46,1,1,1,1,0,0,אברהם אבן עזרא,"   	 	 	     מחשבות אל עמקות, / מפעלותיו ידועות.  זורע צדקות, / מצמיח ישועות.    אל נורא תהלות, / על כסאו בשבתו  למשרתיו מסלות / שם לעשות מלאכתו,  חק נתן למלאת / כל דבר בעתו –  הוא יקריב רחוקות, / הוא ירחיק נגועות,  הוא ירפה חזקות, / הוא ירפא נגועות.    בשחק גבורות / ידו העצומה,  מרכבתו בצורות / טבעתו חתומה  ושני המאורות / המשיל על אדמה –  הוא יעיר להשקות, / הוא ישמר שבועות  הקציר, ורקות / תשבנה שבעות.    רץ חילו לפניו, / חוגים העמיד – בם  עדיו נאמניו, / האדם בקרבם.  הוא נשגב, ועיניו / צופות מה בלבם –  הוא ישמע צעקות, / הוא יאסף דמעות,  הוא ירחיק מצוקות / בפרע פרעות.    מי ברא אגדות, / על ארץ יסדם?  שת זיקות לידות / במים יסודם  ועגלות כבדות / סביב העמידם –  הם כראי חזקות, / הם הם הזרועות,  בם חיות חקוקות, / בם אורות זרועות.        "
2053,שמואל הנגיד,32,1,1,1,1,0,0,שמואל הנגיד,"   	 	 	    תם נפדת אלגזאה אלי אלכוס מן עמל אשביליה פי אלכריף אלכאין מן שנת תתיו וגרי פיהא נחו מא גרי פי אלגזאה אלמתקדמה אלדכר וכאן צדורה אידה אללה מנהא וקד אעתזם עלי מראגעה מר רב דניאל ראש הישיבה אדאם אללה עזה פכתב אליה במא וקע הנאך ומדת ופכר בקולה   אחר כך פשטה המלחמה עד בוס במחוז שביליה בסתו משנת תתי""ו (1056), וקרה בה כמו מה שקרה במלחמה שנזכרה קדם, והיתה הופעתו ממנה, יחזקהו האל (כמנצח), והחליט לפנות אל מר דניאל ראש הישיבה, יתמיד האל את כבודו, וכתב לו על מה שקרה שם ושבח ופאר בשירו    תהלה       אם תבך עין גולה, אשר דלפה / מנוד, ויעל את נדוד על שפה –    ילון עלי נפשו אשר בחרה לו / לשום במרחק פעמו נדחפה.    אלי, ערץ מנוד אשר לרצונו / נדד, כנוצת עוף ברום נדפה,    ובסבכי לביא ישלח ידו / תמיד להוציא שה אשר נטרפה.    חפץ רכב על במתי בן עיש – / ירכב לחפצו במתי מגפה.    מה איש בחכו אין צרי ותעלה, / או אין בידו מעלה ותנופה?    אם כל משוש הלב בהכבד – אל / תהיה כבת צונה בבוז ערפה,    נפשך תבלע לך בבטן שחת, / או תאחיז ידך בקרני סופה    אם אין לך נוס מאשר נגזר על / ראשך – רדה ים או בציה עופה    ונהג ולך בנתיב תלאות, עד כי / תשיג מלוכה או תהי לגדופה.    עצל, ראה דרכי והשתומם, כי / נוד תר לנפשי את אשר נכספה,    ויעמידני בהיכלי ענג, / עמדי חסר ענג בארץ עיפה.    לו יחזני נח, והוא רש, ידע / במה ימיני הוד והון אספה.    מריב ביגע ואופה סלת / פיו יאכיל סלת אשר לו אפה.    שלו, היתנבל מרדף משרה / מבוס בדם רגל אשר נגפה?    מי טהרו יולדיו, התוריד אותו / פעם, בדרך מעלה, טנפה?    שימה שמואל על שמאלי ותנה / משה עלי ראשי, כמו טוטפה    או ציץ, ואחר כן תדבר כי בי / דפי אשר נגלה לעין צופה.    מהם, ומיתר אבותי, עמדה / ארץ עלי קו, אחרי סלפה.    ראשים אשר יקיף עלי שבטם חוט / חסד ויחס נעלה, בתקופה,    המה אשר הרפו הבלים חזקו / ויחזיקו לב צדקה רפה.    אחי בני אבי, עליכם יקום / עולם ומלתכם בעם אל חפה,    אמרו לשואל בעבור דניאל: / ים הוא אשר רחב ואין לו שפה,    ים הוא – ולא מרו נטפיו, ותהום / נצב במתכנת – ולא רופפה.    לו פה, בעת לעז חכמים, פצח, / לו יד, בעתות מחסור העדיפה,    חולף, לרדף שוא חדל, כי מיום / שרה – רמיה באמת החלפה,    דוד ילדהו, וצדק אמן / אותו, ודת מפי כרוב אלפה,    אוהב לצפצף טוב ולא יכחש / בזה במה שתאהב צפצפה,    טל הוא בחם היום, ושמש – יום קר, / ועב בעצר, והדס בעיפה,    ארז תעודה, לא עממו ארז / הקח עלי מים כמו צפצפה,    הבט בדניאל ותחז נשיא, / עמו צדקה ואמת נשקפה,    ושאל למטיף חק תבונה על כל / צמא לחקתה אשר אספה,    כגביר מלא יד כן ימינו את חק / הדת, לכל רעב לדת, הטריפה    וראה ישיבתו בכסא, שבת / שופט אשר רצה ואפו כפה.    פתח תהלתי אלי דניאל / אפתח, ודלת מהלל אגיפה.  ארים תהלתי למרים ראשי / כיום עלי צרים אשר רדפה    נחנו אשר השח אלהים בנו / רבים וגבורים כילדי רפה,    באנו אלי ארצם אשר דמתה אל / עדן לפנים – ותהי לשרפה,    קמנו בקצף ונשוה גפן / שמה, ושמנו עץ־פרי לקצפה.  מי יתנני נא כבעלי כנף / או בעלי אברה ולו אעופה    אל בית אלהים לחזות בן־דוד, / יפה אשר נבחר למשרה יפה,    ודבר פעלת אל אחוה לו, כי / רמה, וכי עלי בטוב הקיפה.    שרי, בחסדך, בעדי כל היום / לאל תחנתך כטל הרעיפה,    אולי יקבל שועך עלי כי / יקר, ולא יכה אשר הוא רפא,    אולי, אשר הציל פעמים מפי / אריה, למענך לא יהי לטרפה!         "
6818,חיים דוד נוסבוים,402,1,3,4,1,0,0,חיים דוד נוסבוים,"   	 	 	     (ע""פ וואן שטראאטען)    רוח עזה בסערה    הפכה הארץ כקערה;    העת הישנה שבתה,    חדשה בארץ נהיתה!    יקח לו ארצו כל עם    בחוזק יד, בקרבנות-דם,    ולמה, בני יהודה, לא שתם    פניכם לארצכם, גם אתם?    לכו ונלכה ציונה!    ואם כי רב הדרך מאד,    וכח אין ללכת עוד;    אל לכם חבוק חיי נופש,    במקום לא יזרח אור החופש!    קדמה עופו כצפור-דרור,    לארץ שבה חרות ישרור!    פחד, מורך אל יהיו ביניכם;    שובו בנים אל חיק אמכם!      לכו ונלכה ציונה!    על הרי ציון הבשיל אשכלותיו    הגפן, גמל העץ פרותיו;    הרוח יהמה בין הזיתים:    עד מתי תדרשו אל המתים,    תקברו את ראשכם בחול?    האינכם שומעים אנקת הקול,    “אלי ציון ועריה!”    “רחל מבכה על בניה!”    לכו ונלכה ציונה!    אלהי אבותינו, צורנו,    הקשיבה לקול תחנוננו,    ולשבועתנו מערב!    כי כבני המכבים בחרב    נאחז ולא נרפנה    עד כי תבנינה    מחדש, ציון, חרבותיך,    ושבו בנים לגבוליך!    לכו ונלכה ציונה!        "
1740,יהודה הלוי,26,1,1,1,1,0,1,יהודה הלוי,   	 	 	     יום נכספו נפשים וכלו    יחד פני אלהים ביום חלו וחלו  היה ואם כימים לשוני    אין מענה לנגד מעוני    רק אדרשה עבר על עוני  עיני בכות לעיני יכלו    עת תחמול אלהי לך נתלו ונחלו  וידמו לאין חק בחיקי    לפני דביר מנתי וחלקי    בו תאות לבבי וחשקי  כי זרמו בעבים ודלו    בגלל בני ידידיו אשר נגלו והגלו  די לי נשא עני בן אמתי    מתי יעוררה קץ מנתי    לי גם אני ואעשה לביתי  בית אשר יסודיו יגלו    נכרים אהה בנקם והחלו וכלו  הדוי בשוב לקדשי ארנן    עוד לא אקוננה שם אקנן    תוך חיק מעון אלהי אשנן  יגדל שמו בפיכם וסלו    דרך לאל אשר מעשיו נעלו וגדלו.         
2540,שמואל הנגיד,32,1,1,1,1,0,0,שמואל הנגיד,   	 	 	     בשבת החכמים בישיבה    וזה ישאל וזה ישיב תשובה    לשונותם תעוררנה פליאות    כמו שנאה מעוררת מריבה.          
6689,חיים לנסקי,385,1,4,4,1,0,0,חיים לנסקי,"   	 	 	       אל שיא שטוף שחר יום ינון.    קלי עקב עלות העפילו.    הגזר גורל או חסר און?    עבדה: חזרו, ירדו, השפילו.    כה חיש, כה חיש, לשוב ריקם    לבאר ידי זרים חצבו,    שלשום תוכה פלטו רקם,    היום מימיה דלוחים ישאבו.    אך לא לזה, אך לא לזה,    ידי רפות־אצבע תצנחנה.    נורא עלי המעשה –    עודם קוראים: “עולים אנחנו!”        "
6032,יהודה קרני,332,1,3,4,1,0,1,יהודה קרני,"   	 	 	     החצו —  אני מובל לגרדום.  והיה כי יכה הטנבור הגדול מלפני,  וחרד העם על טפו ונשיו  לחזות בתהלוכת יום מועד  ובהדרת חג ענשי,  וחצו שמשי סנהדרין את־קהל האספסוף למולי,  וסבואי יין, מתוך גמגום שכרון, אגרופם לעמתי ישלחו,  וחובשי בית־מדרש על סף בית־האלהים יעמדו,  ולוה מבטם את־צללי צעדי הבטוחים,  ופזז תינוק בית רבו וזרק בי אבן  ושחק שחוק תמים,  ולשון זקנים, ההולכים על מקל,  מתוך חרבת שניהם  וסדק פי מפלתם,  תלעס ותקיא את־קללת בן סורר ומורה על ראש,  וידידי נפשי, אהבתי, מעלי יבדלו,  והשליכה בחירתי טבעת ארושי לרגלי,  ופי נבל, בעברו, יירק את־רקו בפני —  אז אדע: רק אחת עוד נשארה לי בכל־רחבי העולם,  שלא גדפה את־שמי,  ולב אחד ירחם בסתר את ראשי המקלל —  הלא הוא לב אמי השכול.  וכה אמר בעמדי לגרדום:  סנהדרין,  אתם גליתם רק טפח מתהומות חטאי,  אות אחת פרשתם ממגלת מרידתי,  ותראו רק גרעין מזרע גרעיני השחורים,  זרעתי מלא חפני בעולם.  והיה כי יחטטו העורבים את־פגרי עצמותי —  אז יעלה הזרע זרעתי, ועשה נצנים מתחת השמש,  והציצה נשמתי מבין עורקי כל־גבעל,  וקצר הקוצר,  ואפה הנחתום,  ואכל האוכל —  ופשה הנגע בכל־לב ובכל־נפש.  אז יבעט היונק בשדי אמו וחלבם,  ובטרם עוד ידע קרא אביו ואמו  יפר את־בריתו עמכם,  וכי יגדל — ועמד אף הוא למשפטכם.  ורצתם למקום ההרגה,  וחרשתם בצפרניכם את־עפר עצמותי,  ובקשתם להחיותני  ושוב להעמידני למשפטכם —  וענה לכם פי קרקפי החרב:  שובו למקדשיכם ולבתי־מחוקקיכם  ואלהיכם,  ואת אלהיכם העמידו לגרדום,  אשר הקמתם דור מורדים ובוגדים  ובנים מכחשים —  ואני את־עונכם נשאתי.  ואמרתי גם זאת:  סנהדרין,  בגדתי בכם ומרדתי,  אך בנפשי אני לא בגדתי.  ולאלהי לבי לא חטאתי,  ואש זרה שירדה עלי ולתוך נשמתי  קבלתי ביראה ופחד,  כמו שקבלתם את־תורת עבדותכם,  ואעבד אלהים חדשים בנפילת אפים  וענויי הנפש,  ואצדיק קרדמכם על ראשי,  אך אחת לא אמחל —  כי ירקתם בפני.  והיה כי יניף התלין קרדמו,  ותנתק גלגלתי מערפי,  והתגלגל ראש בוגד לרגלי אספסוף —  עוד אשוב ואחיה.  כי שוב תפקחנה שתי עיני נגדכם  וכפתחו של תהום תפקחנה,  והביטו בכם,  אך תבטנה בכם  ובכל אשר תלכו — תלך גלגלתי אחריכם,  ושכבתם לנוח — וחלמתם את־ראשי הכרות,  ורבב רקכם הטמא יעלה למראשותיכם,  וחרדתם על יד פילגשיכם —        "
5662,יעקב שטיינברג,261,1,3,4,1,0,1,יעקב שטיינברג,"   	 	 	    א   אביב בא ובני הכרכים    דרים קומה על גב קומה.    אפפוני חבלי אביב,    לבי רך ונפשי הומה.    אני נצב אל חלוני,    ומבטי תר מסביב;    אולי אראה אדמת ירק,    דמות של עץ כאות של אביב.    אין מאומה, אין מאומה –    כלובי אבן רק נצבים;    טבע אביב את חותמו    רק בלבן של העבים.    עבים צחרים לעדרים    עוברים דומם למרחקים.    הוי, שאוני, עבים קלים,    מתוך שעמום הכרכים!   ב   אנה אוליך את יגוני?    נפשי נקעה מן הערים,    מן הויסלה בערבה    עד הדנפר עז הנהרים.    ואני שמעתי אומרים    על דירי פלשתינה:    על הירדן או בגליל    ראה חורש זיו השכינה.    ועוד זאת שמעתי מקשין    אחרי ספור האגדה:    אפשר הבריק חול המדבר    והוא נתעה ולא ידע.    והנערה שאהבתי    תכעיסני במרי לעגה:    לך ואגר-לי טוב המדינה,    ולמרחקים אל תתגעגע.    אמנם יש לנערה תרופה,    שוט של אהבה – הנשיקה;    אך את לבי אני שואל    ואף הוא עונה לי בשתיקה.    אנה אוליך את יגוני?    אין לי נביא, אין לי חבר;    רק מקיר לי אבן תזעק:    פה תקבר, פה תקבר!   ג   אלהים! על פני אדמתך התהלכתי,    ואשת את כוס השעמום ואראה;    והנה אפסו נשמות גדולות מן הארץ.    כי הנה כעסיס ענבים נוטף מן היקב –    לדור הקדומים מתקה כוס החיים,    ואנו מכים בשממון ובהזיה –    כשותה יין עז מישן.    אלהים! על פני אדמתך התהלכתי,    ויהי באפי ריח זקנה עד למחנק,    ואראה את העולם פולט ריר של זקנה.    ויהי בבוא השמש ואשען אל השטה,    ותהי השטה לבנת ציצים ומלבלבת    בתוך הדממה, למול ענני הזהב;    ויסר רוח רך ויפח בי געגועים,    ויחר לי בערב אביב זה עד מות;    ואמר לבכות, ואתאפק עם השקיעה.    אלהים: בנשמות גדולות אתה צוחק –    לארץ צר לך לשלחן, ובשחק    מוחות הן את צל השעמום, כביכול…    אלהים, אני מתפלל: זכר האדם!    ראה, בקיאו הוא מתפלש לעת זקנה,    מפלצת הוא לחית יער והצפור,    אשר לא תקנן על גג כלוב-אבניו –    מפלצת הוא האדם.   ד   תיק-תק, תיק-תק… העת עוברת,    היא מולידה, היא מקברת;    תיק-תק, תיק-תק – דממה גדולה,    אימת מות אלי עולה:    אתי תשכב היפהפיה,    חם ומשכר הבל פיה,    אך הרמה תאכל בשרה –    הכל שב לדממה קרה.    תיק-תק, תיק-תק… סוד זה תדע:    אבוד אבדה לך אבדה,    ואינה חוזרה, אין תמורתה,    אם לידי הרהורים באת.    תיק-תק, תיק-תק – טוב לגבר    להיות בודד עד הקבר;    מן הבחרות עד השיבה    תהיה חי ברוח שלוה.    תיק-תק, תיק-תק… באפלה    אני פותר את השאלה    העתיקה: מה שהיה,    מה שיהיה – רק הזיה;    גם הרעים גם הטובים    הם ממעין אחד שואבים,    הכל שב למקור ראשון –    תיק-תק, תיק-תק… עת כבר לישן.   ה   בימים הקודרים, בימים הקצרים    בחתולי ערפל המעשים נגררים.    מתעסקים אנשים בחרשת ובממון,    כאלו כפאם השד של שממון.    ככלוב מלא זהמה מראה הכרכים    בימי הערפל ובלילות מחשכים.    כאלו לא נשא הבורא, כביכול,    הרפש הנורא ולהביט לא יכל.    ויבדל כטמאים דירי הקרת,    וירקע עליהם את שמי העופרת.    ואנחנו, נרפשים וטמאי-עולמים.    כחיות בכלובן נתיגע יום תמים.    ולערב בפנה נתכוץ בדממה    רצוצי-הגוף ועיפי הנשמה.    ולבקר כי נקום בשנאה עצורה –    יום תמים ברפש נתיגע כשורה.   ו   גשם דופק על השמשות,    נפשי – ערבוב צל ואור…    את אומרת: יש לי חידה,    אם יכלת, אחי, פתר.    אם רק תבין את פטפוטי –    חציו צחוק וחציו סוד;    כי עודני ילדה רכה,    לא נתבגר לבי עוד.    תמול ישבתי ואתעצב,    ובלבבי הרהור קל:    כל העולם – אולם מרוח,    ואדוניו ריק ודל.    עז ויהיר הוא האדם,    והאולם ריק ורם;    אין לו רהיטים לקשטנו,    שברי כלים פה ושם.    אין לו מנורה אחת גדולה,    אח מבערת אין לחם;    ובאולם לילה אימה,    קר ושעמום ביום. –    שקוט שקטה כבר רעיתי,    לנשיקותי אני שב;    גשם דופק על השמשות,    ובחדר עצב סתו.   ז   חס אני על כבוד העולם,    לולי זאת הייתי אומר:    התחיל אדם “הללויה” –    “הכל הבל” הנו גומר.    צחק בקיץ ולבציר    חדר צר לך הכינה,    ובחרף פרש בשלומה    של הארץ המלבינה.    וביום חרפך, האדם,    כף את ראשך והצטחק:    יש חלום הנקרא חיים –    יום מנוחתי לא ירחק.    קב שממון לעלומים,    ולזקנה תשעה קבים;    זכר, הזקן, מה שהיה    לפני ימים רבים, רבים.    זמזום מחם אומר שלום    ופתוחים על השמשות;    מערפלי עבר רחוק    תמונות קמות ונגשות.    סבא, סבא! מה-זכרת,    כי נאנחת בעצלתים?    לך וישן! ולמה תבכה?    יש חלום הנקרא חיים.   ח   “חברים”? – קיר זכוכית בין אדם לאדם,    מביטים הם איש בפני אחיו, ואולם    גשת לא יגשו. ערירים עד מותם    הם מושכים בעלם.    “האהבה”? – רק שליח המות הנשיקה,    באש העגבים ירדד הסיף;    מוזגים לאדם את ארס הזקנה    בכוס מאוייו.    “האשר”? – זווגים ומחנות וערירים    מתיגעים בישימון החיים ומבקשים.    איכה, האשר? – וחבלי הזקנה    בין כה מתרגשים.   ט   טילנו שנינו ונתקוטט,    ובלב כל אחד שנאה קרה.    אמרתי לה: ראי בעבים –    ממשמשה ובאה סערה.    ונמהר לשוב ונתקוטט.    היא שטמה אותי על לא-דבר,    ולי עד מות חרה. פתאם    כשליח אש ביער עבר.    ואחר יצא רעם עמום    וישוטט רגע ויאלם.    אמרתי לה: חיבת לי אהבה;    ותען לי: הה, שתק, הכלם!    ונשב זועפים הביתה,    ונחדש שנינו את המריבה;    לי די – אמרתי – כבר ידעתי    מה-זאת האהבה ומה טיבה.    והיא לא ענתה כלום. נגשתי    לחלון לראות מה ביער;    העצים רעשו. מנפשי    התנדף דומם כל הצער.    וארגיש פתאם כי התיצבה    גם היא על ידי. מן העבים    התמלטו רעמים אחרי רעמים,    ואנחנו מחשים ונצבים.   י   משתגעים אנשים מריח הזהב,    מתיגעים אנשים במחסור וברעב –    גם אלו ואלו אמללים.    מאבנים הנסיכים את זכרם בחומות,    מנחילים אמנים לדורות חלומות –    הבלים גם אלה, הבלים.    מזדוגים אנשים על שדה המלחמה,    מתנגחים בתשואות ומתים בדממה –    גם זה וגם זה מעשה שטן.    כי מה האדמה אם לא פרדס רמוס?    וסופו של אדם רק למות –    כבר נשלם הפזמון הקטן.   יא   כל העולם כבר נתפיס,    מן הציץ עד עב ברום:    הצפרת הראשונה    נבראה מאור היום.    כל העולם בה מתקנא,    עבים רואים נעשים זכים;    גם הציצים בה מסתכלים    ומקנאה הם מתפקעים.    מי שלבו לא נתפיס    יסור, יסור נא הלם:    הצפרת הראשונה    נבראה מאור היום.        "
2584,שמואל הנגיד,32,1,1,1,1,0,0,שמואל הנגיד,   	 	 	     אל-נא תהי חבר לרשע    גם אל יהי רשע בחלקך    כי הוא אלי רשעו ישיבך    טרם תשיבהו לצדקך.          
3248,שלמה אבן גבירול,40,1,1,1,1,0,0,שלמה אבן גבירול,   	 	 	         מי שליט בקצוי מעוני / מי לו יכרעון כל המוני  מי מושל רום ותחת / מי המבין כל צפוני  מי זה מלך הכבוד הלא אתה מקדמוני / מי כמוכה באלים יי  מי אדיר עוטה אורות / מי בהיר אוזר גבורות  מי גלה עשר ספירות / מי דלה שלש בצורות  מי הכפיל שבע נצורות / מי ושנים עשר עצורות  מי פעל ועשה קורא הדורות / מי כמוכה באלים יי      מי זמם חקר סוד רכן / מי חתם בשש טבעות סכן  מי טפח שלש לתכן / מי יעדם משלש כן  מי כידוד אש ברום שכן / מי להק רוח להסכן    [מי מדד בשעלו מים ושמים בזרת תכן / מי כמוכה באלים יי]      מי מפלג שבע אחוזות / מי נתנם לשתי אחזות  מי שם שש צלעות פרוזות / מי עטרם היכל ראש מזוזות  מי פזר חמש גרוזות / מי צרפם להיות חרוזות  מי האיש החכם ויבן את זאת / מי כמוכה באלים יי      מי קבע שש בשם גאונו / מי רצף בהם קצות מעונו  מי שם יוד הי וו הכינו / מי תכן בו רום רצונו  מי שכלל מטה באונו / מי לז ביוד וו הי צפנו  מי הקים כל אפסי ארץ מה שמו ושם בנו / מי כמוכה באלים יי.              
4234,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	    וזאת תשובת רחל לשד“ל ןראש דבריה מיוסד על ספר הזהר פרשת בלק דף קצ”ב: ממה דאמרו: בני שעיר ובני פארן דלא בעאן לקבלה, מהאי אנהר לישראל והוסיף עלייהו נהורא וחביבו סגיא   תורה תופע אורה מני כל-רוח,    אך טוב סחרה אל כל-תומך בשבט;    אך אם השח ראשה אל בורא רוח,    ויוסף זהר לה לפני כל-שבט.        מה-זה אעשה אפוא (ישיב הרוח)    אם לא-אשפיל עצמי תחת השבט?    אל בת-שירך אשיב מקצר רוח;    אדע כי לא-אבוש, אשא השבט.        מצאתי הפעם נער בן-חיל,    לא יחפץ במהר, או אשכל כפר,    בוחר יחס כשר מהון וחיל.        אך לא-רצו הורי, לא-אבו כפר    לתת בקשתו; עם כח חיל    טחו לבם בטיח ובמו-כפר.        לזאת אמור אמר (הסכת מה-שיח):    לא אנשא לעד, אף עם משיח.         "
826,משה אבן עזרא,11,1,1,1,1,0,0,משה אבן עזרא,   	 	 	    שמעה זמר מפי נגן / ר' משה אבן-עזרא     שמעה זמר  מפי נגן  משרים אל  אתו פצה    מבהיל לבות  בפני ֿסהר  אחז דעות  עת פיו פצה.        
2099,שמואל הנגיד,32,1,1,1,1,0,0,שמואל הנגיד,   	 	 	     הישר בעת קצפך להניח    גבירים ותתגרה בדלתם    שתק עת תהי רעש מגלגל את    סלעים ולא יניד שפלתם.          
3525,אברהם אבן עזרא,46,1,1,1,1,0,0,אברהם אבן עזרא,"   	 	 	     אודה לך, חזקי, נצח וארחמך,    כי אל מנת חלקי אתה, ארוממך.    בקר לך אערך זמר לפי יכלי,    אך לא כפי טובך ותעצמך.    רמת וגבהת עלי וגדלת    למאד, ונעלית על כל בעז רומך.    הקשב לקול שועי, מלכי ואלהי,    רגלי במעגלך ישר וגם תמכה.    מה טוב ומה נעים זכרך, אני על כן    תמיד אהללך ואברכה שמך.         "
3401,מרדכי צבי מאנה,45,1,3,3,1,0,0,מרדכי צבי מאנה,"   	 	 	    1.   מה נשמע לרגעים,    קול מכל אפסים:    ""כי אבל נבל עמנו?    עצמתנו פסה,    כל רוח נמסה –    אין עוד חיים בלבבנו?""    2.   הוי, שונאינו הסו!    הסיר איבה נסו,    אז תפקחנה עיניכם;    אז תראו, תבינו,    תשכילו, תאמינו,    כי נעלים אנו עליכם.    3.   לא יירא כל רצח,    לא יבול לנצח    עם מוציא רב אנשי רוח:    הכהנים, הלוים,    ומשוררים ונביאים,    חורתי אמרי, אל על לוח.    4.   הם כשני המאורות,    עד קץ כל הדורות,    יאירו אל יושבי חלד;    כי רמו, נפלאו,    לכן לא יגועו,    ובם יהגה שב גם ילד.    5.   גם שרי הצבאות    ככפירים, כאריות,    בנו תמיד לא חסרו.    ברק ויהושע,    שמשון הפצוע,    (אף כי את עיניו נקרו).    6.   גם דוד אתמו    עולה על כלמו,    הוא גבור ומשורר יחד,    לו כנור משחקים,    לו חצים כברקים,    לא חת, לא ידע כל פחד.    7.   גם אחרי נפלנו,    עת חרבן ארצנו,    עת כל מחמדינו שממו    עוד גבורים קמו,    אויבינו הממו,    גבורים מספר עצמו!    8.   הן החשמונאים.    הרעישו שמים.    גם ארץ רגזה תחתימו    עת חרבם הבריקה    אז שחקה, הדקה,    בעפר רבבות צרימו.    9.   כן עד עולם סלה,    לבנו כסלע,    אדירים נחנו כלנו!    רום, בבל חלפו,    פרס, מדי ספו,    ובכל זאת עוד חיים אנו!    10.   ובגלי החיים,    מתחת שמים,    עוד רב ממלכות ימחו;    רק עם הרבה בכי,    רק הוא נצח יחי,    ומאוריו נצח יזרחו!       בימי האביב, אייר, תרמ“ב. פ”ב.       "
6285,יהודה קרני,332,1,3,4,1,0,1,יהודה קרני,"   	 	 	     ספרתי מעלותיך, ירושלים,  ומדרוניך;    דמדמתי ארגמניך, ירושלים,  מחורוניך;    הצעקתי אלמיך, ירושלים,  ברן רוניך;    וכה ילהט לב קנאיך, ירושלים,  בחרוניך –    אם לא הקדר מגדל דוד, ירושלים,  בין מגדלי אוניך    ואם לא בוער בית אלהי, ירושלים,  מול שאנניך:    ולא אדע, אם ישתלכו באש, ירושלים,  לוייך וכהניך.        "
1889,יהודה הלוי,26,1,1,1,1,0,1,יהודה הלוי,"   	 	 	    1   שער שיבה בהראות יחידי  עלי ראשי, קטפתיהו בידי.  השיבני: יכלתני לבדי,  ומה תעשה בבא אחרי גדודי?        זהו מכתם קצר בענין הזקנה. המשורר מוצא שערה לבנה אחת יחידה בראשו וקוטף אותה. היא אומרת אליו: יכלתני לבדי: נצחת אותי בהיותי יחידה אך מה תעשה בבוא אחרי גדודי כשתרבינה השערות הלבנות? — אז לא תוכל עוד לקטף אותן, כי יתרבו יותר ויותר.  ↩           "
4571,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    האוהב הנשבע /        סלחי, תמתי! אם חק דת הצ  נע    עברה אהבתי – עתה אשבע!    כי הצנע לכתך לא עוד אחללה    אם גם מאשך תוקד נפשי סלה!        באור נשבעתי ובמראות אלה    בהדר כוכבים, כל צבאות גבה! –    אך שוא אפצה פה, לא זכו כלמו    עיניך אורים! – נשבעתי אך במו!        לבלי התרפק – אף ידך לגעת    ובתוך לבי עמק אשקיט הרעש;    גם רשפי אהבה בי יכבו יועמו    ושביבי חשק לא עיני יזרמו!        אל נא, יונתי! אל עוד תתחמקי!    שובי, הה שובי! אל עוד נא תרחקי!    גם ידי גם עיני לא עוד ארימה    ולחייך מבשת בל אאדימה!       ושפתי צמאו לך לא עוד ירהבו    למץ דודים מיין ערבו! –    ולחבק לבך לבי לא ארגיע    גם זכרך כעץ מלבבי אסיע!       באי הה, יפתי, באי הבית,    עור אלם אהי, וכפסל שית –    על מורא הודך לא אגיל ברעדה    ולחן מליך גם אזני כבדה!        אך מה הדלת על צירה הוסבה?    שבה יונתי! גילתי מה רבה!    שוא פציתי פה! לבי לא ינוח!    שוא נשבעתי! אלותי ישא רוח!        "
1903,יהודה הלוי,26,1,1,1,1,0,1,יהודה הלוי,"   	 	 	    [231]       יה, אנה אמצאך? / מקומך נעלה ונעלם!    ואנה לא אמצאך? / כבודך מלא עולם!      הנמצא בקרבים / אפסי ארץ הקים,    המשגב לקרובים, / המבטח לרחוקים,    5 אתה יושב כרובים, / אתה שוכן שחקים,    תתהלל בצבאך– / ואת על ראש מהללם,    גלגל לא ישאך– / אף כי חדרי אולם!      ובהנשאך עליהם / על כס נשא ורם,    אתה קרוב אליהם / מרוחם ומבשרם,    10 פיהם יעיד בהם, / כי אין בלתך יוצרם.    מי זה לא ייראך– / ועל מלכותך עלם?    או מי לא יקראך – / ואתה נותן אכלם?      דרשתי קרבתך, / בכל לבי קראתיך,    ובצאתי לקראתך– / לקראתי מצאתיך,    15 ובפלאי גבורתך / בקדש חזיתיך.    מי יאמר לא ראך? / הן שמים וחילם    יגידו מוראך / בלי נשמע קולם!      האמנם כי ישב / אלהים את האדם?    ומה יחשב כל חושב, / אשר בעפר יסודם –    20 ואתה קדוש יושב / תהלותם וכבודם!    חיות יודו פלאך / העומדות ברום עולם,    על ראשיהם כסאך – / ואתה נושא כלם!     תמונה 19.jpg   [ 231]  אופן בצורת שיר אזור. – בכל צלעית שש הברות ובעלות השוואים הנעים והחטפים אינן במניינן. חתימת השם: יהודה. הרעיון המרכזי של הפיוט מבוסס על דברי שלמה המלך תפילתו, דה“ב ו, יח 3. בקרבים - בקרבו של האדם, בחלל צר מאד; והוא האל שהקים את הארץ העצומה בכל היקפה. 4. רחוקים - הנך קרוב אף לרחוקים (אין חוקי המרחק חלים עליך). 5. כרובים - גם במקום הצר שנועד לך במקדש (ש""א ד, ד) וגם במרחב השמים. 6. בצבאך (שמ' ז, ד, ועוד) – ישראל; ואת - אם כי אתה מעל לכל שבח. 7 גלגל - הגלגל העליון של השמים; אולם - על אחת כמה וכמה בית המקדש. 8 עליהם - על ישראל. 11. ועול מלכותך - עול מלכות שמים, עיין ברכות פ”ב מ""ב ועוד. 15. בקודש (תה' סג, ג) – שנתרחשו בקודש. 17 - 16. קולם (תה' יט, ב, ד) - מבלי לדבר. 18. את האדם (דה""ב ו יח) - הייתכן שהאל המרומם ישב עם האדם השפל? ואולם כן הוא! 20. יושב תהלותם (תה' כב, ד) - הנך נמצא במקום בו משמיעים הם את תהילותיך. 21. חיות - מתחת לכסא כבודך; ברום עולם - בשמים.22. על ראשיהם - - ואף־על־פי שהכסא מעל לראשיהן הנך נושא אותן           "
1815,יהודה הלוי,26,1,1,1,1,0,1,יהודה הלוי,   	 	 	     אקונן על מר תלאותי  אחלק ביעקב קינותי  ואפיצם בישראל  אספר תלאות אחרנות  אשר שכחו ראשונות  אשר עשה לישראל  ובעלי אניות יתמהו  ולשאת נהי ינהו  על אודת ישראל  בין צבאות שעיר וקדר  אבד צבאי ונעדר  יצא צבא בישראל  הם כי ילחמו במלחמתם  אנחנו נפלים במפלתם  וזאת לפנים בישראל  מכל עבר פח ומוקש  ואין איש עמד לבקש  טובה לבני ישראל  ובאשר להלחם ישוטטו  להרג ואבדן ילקטו  לאחד אחד בני ישראל  למה אדני ועד כמה  מדת הדין והנקמה  היא שפטה את ישראל  אזעק חמס ואין קשב  ואתה קדוש יושב  תהלות ישראל  ואם לא ברחמים תפן  עולל יעוללו כגפן  שארית ישראל  קפדה אחר קפדה  וממרה עד חרדה  מסעי בני ישראל  נשמע הדבר הרע  ומקום בגדי נקרע  לבי לחוקקי ישראל  סגלת ראשים וסגנים  חכמים ידעים ונבנים  ראשי אלפי ישראל  עמם הדר ותפארה  ולהם הציץ והעטרה  ולמי כל חמדת ישראל  מערכה מול מערכה  עשי מלאכת ממלכה  אצילי בני ישראל  יום שד משדי אתה  ובושים יועצים ונעשתה  עצת קדוש ישראל  על עיר סחריה שרים  בתוכה ששים גבורים  מגברי ישראל  ומלאך בתיהם יסח  בעת ההיא לא פסח  על בתי בני ישראל  גזרה נגזרה ובאה  מאת אדני יצאה  להמית עיר ואם בישראל  מלאכי מות נערכים  ולא הכניסו מלאכים  בכי תחנוני בני ישראל  וביום אשר הבקעה העיר  יצאה נקמת בני שעיר  כאשר היתה לישראל  חללים חוצותם מלאו  והמשחיתים קול נשאו  על בתולת ישראל  ואחר עבר חרב נקמה  שביה ורעב וצמא  קדמו את בני ישראל  על כן אשם ואשאף  כי אל גדע בחרי אף  כל קרן ישראל  עד מתי קץ פלאותי  אלהי צבאות ועד מתי  יבקש את עון ישראל  חוסה והיית למחסה  הכלה אתה עשה  את שארית ישראל.      לעת צר ומלחמה        
3575,אברהם אבן עזרא,46,1,1,1,1,0,0,אברהם אבן עזרא,"   	 	 	    [אלהי קדם מעונה] / ר'        אלהי קדם מעונה    ישובב יונה הגלה    אשר פעם ראשונה    נשר גדול החלה    גם פעם אחרונה    חזיר יער הבהילה    לא מצאה היונה    מנוח לכף רגלה.        בין שפתים תחת    האפר נרמסה    ובשוב מראה משחת    לכל עין נמאסה    ובעברי פי פחת    להמלט קן עושה    היא ירדה לשחת    וכל עוף ראשו נשא    ומקול צפור תחת    וצעקה יום נתפשה    כמו נערה מארשה    אשר אין מושיע לה.        רעה גזרו שחקים    והנה באה כלה    ליונת אלם רחוקים    וסר ממנה בעלה    ואויביה שן חורקים    “כי יכול נוכל לה”    ולילה ויום חונקים    אפרחיה למולה    היא תקונן – והם משחקים    ואם תגביה קולה    אין אומר ""הרפה לה    כי נפשה מרהֿֿלה!""        העון הושיבה    שוממה כבישימון    וקולה כאוב בכאבה    וקול רודפה כקול המון    ותעלה על לבבה    יום שבתה בארמון    נחפה בכסף וטובה    נגע עד הר חרמון    אז בפרש שדי בה    מלכים תשלג בצלמון    ולשוב אל קן קדמון    מי יתן אבר לה?    מרטו כל שכניה    כנפיה בצדיה    גם ירקו בפניה    ויי שם היה    למה לא תחנה    צור, כי בך חסיה?    פודה, איך תתנה    עד מותה בשביה?    אם היא כשפחה – קנה    ואם בת היא – וחיה    וזכר נבואת ישעיה    “התשכח אשה עולה?”    ושובבה אל גבולה    וחומת אש תהיה לה.        "
2346,שמואל הנגיד,32,1,1,1,1,0,0,שמואל הנגיד,"   	 	 	     סעד את ליבך על שוא– מהומות    יבואוך ותרויח לנפשך    ושורה את מבוא ערב ובקר    וליל סר ויום אפל וחשך    הלא תבין זמן, כי לו פקידים    להסיר הון ועל הסיר לרישך    זמן שוחק, לרע מטוב ומטוב    אלי רעה בעת יחפוץ ימישך    ואם תחכם שחק אתה בחלקך    ביום אמץ לך או החלישך.         "
2920,שלמה אבן גבירול,40,1,1,1,1,0,0,שלמה אבן גבירול,   	 	 	    ולה פי מן לא יחסן צנאעה אלשער [ולו על מי שלא היטיב במלאכת השיר]     לשירי שחרי דעת פנו־נא / ובינו בערים בעם תבונה  ילמדכם צפוני התבונות / וגם־הוא יֽורכם על־כל־טמונה  ואל־תפנו לדברי ריק והבל / דעו שירי ותדעו האמונה  ושיר רע יהרג נפש בעליו / והשיר מת ובעלו חי עדנה  והטוב יעלה זכרו לעולם / עלות ראשי חדשים הלבנה.        
605,חיים נחמן ביאליק,6,1,3,4,1,0,0,חיים נחמן ביאליק,"   	 	 	     ממקום שאת נסתרת שם, יחידת חיי    ושכינת מאויי –    הגלי־נא ומהרי באי, באי    אלי מחבואי;    ובעוד יש גאלה לי – צאי וגאלי    ומלכי על־גורלי;    ויום אחד גזלת נעורי לי השיבי    והמיתיני עם־אביבי.    ותחת שפתותיך יכבה־נא ניצוצי    ובין שדיך יומי אוציא,    כגוע בערב היום בין פרחי בשמים    צפרת כרמים.  איך?  ואני עוד לא ידעתי מי ומה את –    ושמך על־שפתי רעד,    וכרצפת אש בלילות על־משכבי    בערת בלבבי;    ואבך בנדודי ליל, ואשך כרי    ולזכרך כלה בשרי;    וכל־היום בין אותיות הגמרא,    בקרן אור, בדמות עב ברה,    בזכה מתפלותי ובטהר־הרהורי,    בנעים הגיוני ובגדל־יסורי –    לא־בקשה נפשי כי אם־הגלותך,    רק־אותך, אותך, אותך…    מרוזי, סיון, תרס""ד.       "
1366,מתתיהו שוהם,24,1,3,4,1,0,0,מתתיהו שוהם,"   	 	 	    שפינוזה / מתתיהו שהם     על מעלות בהט נקר מבתולת מחצב מלכים    בערית שיש לבן מתעטפים העמודים-    על סף מקדשך אעמד פעום חזון נצחים,    על מדי אין רבב - ואשל נעלי נדודים.        בהיכל אלם-זהר: לא קטרת קדושה תמרה    ממחתת כהן-מג בערפל כחל מבשם;    לא יקדה תפלה פה, לא רטט כסוף-זמרה,    וקרבן חטא ולהבים על מזבח אל לא הושם.        אין מסך מחשיך סוד: פה פתרוני אל מפכים    ללא רז מעל, מעבר, ותחמו מורדי גבולים:    רק דביר הקדש פלש לבלי-כל-סוף מרחקים    על מסד שקוף נדבכים, כשכבות קרחים כחלים.        עמד ושבר בן-אדם: פה כל ניצוץ קטן    לפלדת נצח יעז - את אונך שקל ותדע:    התוכל לבדך היות, ללא כל אל ושטן,    וללא כל פלא רחמים מכפר כאב עקדה.        ללא אהב ושנא, וללא כל חטא וגאלה,    ונשא על כל סליחה, מרד, דוי וכעס:    הפלא אחד-חד, דו-פרצופים: תבל כלה,    ויש אהבה קדושה אחת: האהבה מדעת,       ואעמד דם: ממריאים מעל אתיקי מקשה    מרומים כלילי תכנית ללא תכלית-גמול לסבל –    ורתוק זהב תצמיד, ללא כל לבט-רגשה,    תפוש מקסם נצח, גדל כהנים לאלה-תבל.       הכה חזונך מוכח, נצחונך שגיא כנף,    ולא חצב להב חוזים רתוקך-קר וקלל?…    או בקללת רב, בעד בת ון דן-אנדן, זגג ענו,    לקחת כל האהבה, כל אלהים לשלל?…        "
4884,יצחק אבן גיאת,81,1,1,1,1,0,0,יצחק אבן גיאת,"   	 	 	     יגלו זמנים / זה כמה סתמתם,    יאמנו חזונים / עד עת קץ חתמתם.    על יד איש לפנים / תתם אות, ושמתם    לעזר / לי מצר, ולשמר / האמונה.       צבאו על המוני / מסביב תלאות,    ולישע אמוני / לא אראה פלאות.    תמיד אל מעוני / עיניהם נשואות    בן בכור / לנטע, ולעקר / בת עדינה.      חי, איה גבורות / עולמים קדומים?    הכית בכורות / לודים וענמים.    הנשא בעברות / אכזרים וקמים,    שוב נצר / עיר נותרה במצור / כמלונה!      קויתי בצלך / לשבת שלישית    עיר שלם זבולך / לבנותה, ולשית    בה כסא, ומלך / שמה כבראשית –    אז כאור / החמה יהי אור / הלבנה.        "
5037,זאב ז'בוטינסקי,109,1,3,4,1,0,0,זאב ז'בוטינסקי,"   	 	 	       הוא לא נגדע, כקדם בן-עמרם,    על מו-מפתן הארץ המבטחת;    הוא לא הביא למחוז-שלוה-ונחת    נדחי-אחיו מתפת-גלותם.    הוא את עצמו שרף באש יוקדת,    אש עבודת-הקדש לציון;    עוד במדבר נגזר עליו לרדת –    וביום שחרור נמסור לה למולדת    רק את עפר פודנו הגאון…      ונתגלה לי פשר דבריו,    דברי-חידה מאז, של בר-בר-חנא, –    כי במדבר – ים-חול אלם – תישנה    לא רק עצמות נקלים מוגי-לבב,    דור עבדים, להם בגב ומח    חותם-קלון הטביע שוט מצרי –    אך מלבדם מצאו להם מנוח    בקבר-חול אנשי קומה וכח    עם גוף-ברזל ואמץ לב-ארי.      כן, נתחור לי סוד דברי חכם:    בתוך מדבר זרוע עצמותינו,    לא ארבעים שנה כאבותינו –    זה ארבעים יובלות נודד העם;    ולא בן-על, חניך מגלב וכלא,    נקבר עתה בלב אדמת-נכר –    לא, זה ענק, ענק עם כתף-סלע    זה נשר-הוד, עם עין אין משנה לה,    וגם בעצב-נשר מעטר.      הוא בא לעם, גאה וזקוף-קומה,    ובת-קולו כרעם עז הרעימה,    ויוליכנו קדמה וקדימה    בקריאתו: “מולדת – ויהי מה!”    הוא שר על חג בארץ משחררת,    בארץ-אור, שלנו לעולם –    וליום הקץ הפך לו יום-תפארת,    ונפסקה בפיו שירה סוערת…    אך במקומו ישלים אותה העם!      יחניק העל כלנו עד חרמה,    תאכל האש ספרי תורת קדשנו;    יהי גנב בזוי כל בן – יורשנו,    ואחיותיו – הפקר בבית-טמאה;    וסמל-עד לתהום-שפלות-ורפש    נהיה לכל ברגע השחור,    בו את שירך נשכיח מן הנפש    ודגלך נרתיע לאחור!      קולך היה כמן ללבבות,    ובלעדיו נגזל מנפש שבע;    פטיש כביר צנח אתך מגבה –    אך במקומו יבואו רבבות;    ומהדם החי ישקוט העצב,    והרעב יגוע בשצף-קצף    מפעל-ענק גובר מיום ליום:    נקר נקר בשן צורים בדרך,    זחל נזחל במוט עלינו ברך,    אך – חי השם! – שירך יושר עד-תם…      כן יעקב-אבינו בעבר    הביא בניו לסף מולדת-אמא,    ואל עצמו חסם דרכו קדימה,    ויעקב נלחם בו – וגבר.    כזרות עלים זרה אותנו סער,    אולם ניניך אנו, ישר-אל!    לא ירתיענו שום קרבן וצער    אם אל עצמו יצא לחסום השער,    נשרה עמו, נפרץ – ונגאל!      ישן, מנהיג, בנפש בטוחה:    יגיע יום, נשרנו, ותשמע עוד    קול רבבות העם ורעם-צעד,    רשרוש הנס והד שירי-שמחה.    ביום ההוא מדן עד באר-שבע    יזכר העם פודהו הגדול,    וברכתו תרנין כל גי וגבע,    ובנות-ציון, בשיר חפשי כטבע,    את קברך תסבנה במחול.           "
2816,שלמה אבן גבירול,40,1,1,1,1,0,0,שלמה אבן גבירול,   	 	 	    ולה לג ͘ז פי אלקלם [ולו חידה על העט]    È — — — / È — — — / È — — / / È — — — /È — — — / È — —   וערום מבלי מלבוש ומכסה / ולא-חיים ולא-נפש בקרבו  ומפיו תהלך חכמה ובינה / והוא הרג כחץ שנון בארבו.          
15,יהודה ליב גורדון,2,1,3,3,1,0,0,יהודה ליב גורדון,"   	 	 	     יעלה הרה ראתה    כי מלאו ללדת ימיה    ולראש סלע עלתה,    בעבור עת יצא ילדה ממעיה    יפל מטה כנפל אבן מקלע    וינפץ אל הסלע.         ותכרע ותלד    ותשלך הילד    אל אחת הפחתים עמק מתחת,    ותשפל מבטה לשבע נחת    לראות בן-בטנה נבקע אל עיניה.    ותשתומם לראות בשפל    נשר פורש הכנפים    ויקבל עלימו הנפל    כמילדת על הברכים.    ""מה-לך פה, עוף כנף, שמה מתחת!    – קראה האם האכזריה אל הנשר –    מי בקש זאת מידך הצילו משחת?    הן בן-בטני הוא ואני אמו אני!    הגבול עולם תסיג, או תקשר קשר    לאמר כי לא כל מעלות רוחמו    יוכלו הורים לעשות בילידי בטנמו?!        – אם את לא בקשת, האלהים צוני    לחוש הלם אל בן-בטנך לישע!    כי אם את, אכזריה, רחמיך תשחיתי    וילדים תמים לא ידעו כל רשע    רגע הולדם מבלי רחם תמיתי,    עוד יש אב רחום להם בשמים    לא יחפץ מות זד אף כי תם וילד,    הוא שלח אותי לפרש הכנפים    בעבור הצילם הקימם בחיים –    אולי יהיו ילדי חפץ בחלד!!                        --------         מי בקש מידכם בתי-ספר?    – יאמרו מורי שקר רעי-אפר –    הניחו לנו    ונגדל בנינו    כאשר אותנו    גדלו אבותינו!    למה לנו יוגבים, אכרים,    קוצרים ומעמרים ודשים,    למה לנו חוצבים בהרים,    עורכי-דין, רופאים וחרשים.        למה לנו פוסלים צירים    המצירים צורות אנשים,    משוררים ומחברי ספרים    המטילים זוהמת נחשים    או מוציאים עלים נפזרים    לשבתות ולחדשים??    יבאו הילדים בחדרים,    הבחורים בבתי-המדרשים;    ירבו בנו לבקרים    מפלגים חכמי חרשים,    יוסיפו חמרים חמרים    חומרות וסיגים חדשים;    יתמנו על הצבור גזברים    בעלי אגרופין קשים,    ולא יוסיפו משכילים נבערים,    גדים שנעשו תישים,    לבקש חשבון וסדרים    בהוצאת כסף הקדשים.    ובני שמונה-עשרה הנערים    ישאו, כדין, להם נשים    ויהיו רבים ופרים    כשמשמין וכעדשים;    וימכרו משקה הגברים,    ותשבנה בחניות הנשים,    או יהיו רוכלים בכפרים,    שדכנים, קברנים, שמשים.    ואם נרד כלנו לשערים    דלים ורקים ורשים,    ואם דלנו ונגזרנו    וחיינו תלואים מנגד,    ואם ערמים נותרנו    מבלי לחם ובלי בגד,    ואם היינו חרפה לשכנינו,    לעג וקלס לסביבותינו –    הנה לכך נוצרנו,    כי כן גזר האל:    “יאה עניותא לישראל!” –    כן דברים בנו היעלים האכזרים,    אך האל ישאנו על כנפי נשרים.    אם אתם לא בקשתם האלהים צונו –    האלהים הרעה מעודנו אותנו;    האלהים אשר הבטיח לאבותינו    כי לא יכרת לנצח זכרנו ושמנו!    הלנצח ידעו הבנים חסר    יען כי אבותיהם אכלים בסר?    הלעד יהיו היהודים    עדת עניים ומרודים,    הרחוקים מטוב ונחת,    נבזים ושנואים כגרים,    הקשים לאחרים    ולעצמם כספחת?    על אפכם וחמתכם בניכם ישכילו    ובאזרחי הארץ גורלם יפילו,    לאחרים תועלת יביאו,    גם נפשם בטובה ישביעו.          "
1797,יהודה הלוי,26,1,1,1,1,0,1,יהודה הלוי,   	 	 	     זרח חתן פרש כנפי רננה    כאור בקר אשר אין בו עננה    והתענג במרבדי אהבים    בחפת הוד וערש רעננה.         
1220,שאול טשרניחובסקי,16,1,3,4,1,0,1,שאול טשרניחובסקי,"   	 	 	     על נהרות בבל בגאונם שטפו    ישבנו, דמונו, בכינו;    על ערבי הנחל, שאבל עטפו,    מצלתים וכנור תלינו…    אל קשי-יום נדחים לששון יכספו,    אל העיר הכנור יהינו;    ויגעו במיתרים הרוחות נפחו,    ולמגע עדנים הם דומם נאנחו.        עוד נאזין הקולות… ובאחרית הדורות    בערפלי מאות השנים    הכנור יעירו אנחות רק מרות,    בקינה נמירה הרננים,    ועד סוף אלפי שנים כמים נגרות    אך תאבל נפש הבנים.    כי נעיר שיר ששון, מנגינה אך רכה,    לה עמקי-לב יענו בתלונה מאד דקה.        ומה קץ החזון? מי יוכל – ענני!    למענה אך שוא, הה, חכיתי,    לשוא גם בספרים הוגעתי את עיני,    לשוא, הה, חשבתי, הגיתי.    חלום טוב חלמתי – אמרתי: יתעני,    ורע לא אויתי – שויתי,    לשוא, הה, לחזון פתרונים בקשתי,    בפח לא עוד אצא בהגיגי נוקשתי.        מי ישיר השירה הזאת באחרונה?    אם קצה תשמענה אזנים?    ואולי למראה השבים ציונה    תפסק זאת שירת הנכאים –    תהי שירת נצחון, תריע בגאונה,    לה יען קול תף ומצלתים?    או בזעקת שבר, באחרית הימים,    השירה-הקינה תנתק – לעולמים…             "
5206,פרידריך שילר,198,1,2,3,1,0,0,פרידריך שילר,"   	 	 	    הבערה / בתרגום: יהודה ליב גורדון  Fragment aus dem Liede von der Glocke     רבת תועלת    היא אש אוכלת    כל עוד משלת    בה יד האדם,    כי כל תושיה    יעשו על פיה    היא העליליה    אל כל מעבדם;    אך שד וקרץ    אל כל הארץ    עת כי תתפרץ    מתחת ידם    ובחמת כעש    בשאון הר געש    דרך לה תעש    עקבה מדם.        אוי עת במהרה    תצא הבערה    תעלה את נרה    עד לב-השמים    ובמרוצתה    חיש תשית בתה    כל אשר נעשתה    בזעת אפים;    כי האיתנים    לא ישאו פנים    אל כל קנינים    ויגיע כפים.    הנה כן זבים    מעטיני העבים    מטר ורביבים    לצמיח האדמה,    ומשם בזעם    ינח גם הרעם    ותנובת כל נעם    יהפך לשממה!        הס, פעמנים המו    ולבבות נפעמו!    השחקים אדמו    לא מאור החמה,    וכמו יום בהיר    הלילה יאיר,    ובחוצות העיר    רבה המהומה:    להבת שלהבת    ברחבות סובבת    וברוח נושבת    תמרות עשן עלו    וככבשן תרתיח    בית וצריח    ולדשן ופיח    קירתם אכלו;    גגם יחרה    ימך המקרה    ויסדם יערה    חלונים יצללו        אמות כברקים    רצות בשוקים    וילדים נאנקים    מתחת הגלים;    זה יציל קניניו    זה ישא את בניו    זה ישים את פניו    חלות אל אלים.    והמון רב ידים    לא בעצלתים    תבאנה חיש מים    תובשנה הנחלים,        ובמרוץ פלאי    יעוף הדלי,    אחריו כל כלי    יורדים גם עולים.    ובזרמת שצף    זרק ויצף    ים מים וקצף    כמטחוי הקשת.    פתאם רוח ים    ישא האש בעים    ולתוך הגרן שם    היא הולכה נגשת,    שם גדיש עם קמה    תאכל במהומה;    וכאלו האדמה    ממקומה נותשת,    תנשא לשחקים    עצומה כענקים,    ומולה הברקים    יבשו בשת.        או אז כל האדם    ישפילו את ידם    כי אין עוד במאדם    הסר יד אלהים;    יראו במר נפשם    אדמתם תשם,    כל הונם ורכושם    תמים נבלעים. –        שמיר ושית    בכרם וזית,    ובקירות הבית    רסיסים ובקיעים,    הבתים נחרבים,    ומבעד הנקבים    יביטו העבים    אל קרבם מגבוהים.        עוד אל קברות הונו    ולחרבות משכנו    ישלח האיש עינו    טרם ישבע ריש,    אז יתמוך פלך    וכלי גולה והלך    ילבש וילך    אל אדמת נוד חיש,    ובמסכנתו    רק זאת נחמתו:    כי ישא ראש בני ביתו    ולא נפקד מהם איש.        "
38,יהודה ליב גורדון,2,1,3,3,1,0,0,יהודה ליב גורדון,"   	 	 	     עת עיני ראשונה אתך חזיו  נפל מעלימו מסך האפל,  כברוח בן רגע צאלים נטיו  בזרוח השמש מרום ושפל;  כי אזי בינותי לשפוט גבוה  כי יש גם בארץ מהלכים לאלה.  כי מה אור כוכבים, שמש ירח  מול אור עפעפיך עת חן תשקיפי?  מה גבעת הלבונה כי תתן ריח  מול ריח אפך עת אהבה תרעיפי?  הנה נחת גן אל נחת פניך  וכאור שבעת הימים אור עיניך  על חלקת מצחך יד יוצרך לא שמה  לבנת השלג וברי צמר צחר;  ובמטוה עורקי לחיך לא רקמה  יפעת ארגמן, חכלילות השחר:  ומי הבל ייגע יפות היפי?  מנו יפעתו – לא ישיגו דפי!  נזם לא תעדי, לא פז וחלי כתם,  בצמידים נוצצים לא רתקו ידיך;  אך תמת לבך תרב בך הקסם,  עדיך, חליתך – הם חסדך, דודיך;  עוד טל ילדותך על מצחך ינוח  הוא ישב לך הנפשות, ישלול כל רוח.  לא שלמות הוד שלמותיך עליך  ומנקיון גוך איכה יטהרו!  לא נעלי פז, בת נדיב, מנעליך  ופעמיך בם מה-יפו נהדרו.  מותר הוד והדר בלבושך אין  אך מהדרתך את תכה העין!  כתמר כי ישגה רומה תלכי;  כעטרת כפתיו עליו סרחת,  כן מקלעות שערך תכתרנה ראשכי  בעבתות אהבה ובמעדנות נחת;  עינך תחדר כל לב, תפיק רב דעת,  קולך מה-נאוה אל אזן שומעת.  בערוץ יקהת לחיך, עת כי תשחקי,  ירד הנעם לשכון משמים;  ופיך עת תפצי לב גבר תינקי,  כי טוב טעם יזל מנו כמים;  וכניצוץ יכלה מפני השלהבת  כן תכל כל רוח מולך, נאהבת.  ובאצבע אלהים תפרטי על נבל  תוציאי קול בהדר, קול בחיל,  וירחים ושמשות במבוסת תבל  אל עיני יעברון כרסיסי ליל.  גם ארצי תחתי ממקומה נדעכה,  הכל בגללך – גם אתך אשכחה.  שבתך ודברך במסבת בית חבר,  מבטך – אוצר כל חמדה וחפץ –  יבקיעו לך מהר קירות לב גבר  ממאה תותח, כרים וכלי נפץ.  כל מגן לא יעמד מול חץ עיניך,  כל מחסה לא יסתיר מאור פניך.  שני עת החדות לך, חנה, קהו!  אל תיראי זקנה המבלה כל יפי,  לך חרמש הזמן לא קלקל פניהו;  הגם פרח זה, עת רעה, תקטפי?  הן רק ביפי בשר ידך משלת,  לא ביפי רוח ובנפש משכלת.  הן שושני הלחיים תבלנה,  הבשר ירזה, צמקות שדים,  עיני חן כהות, שני-שן תפלנה  בקרוב הזקנה – הוא חרף החיים;  אך כשרון נפש, יתרון רוח גבר  עוד ינוב יפריח עד עפר קבר.  מראיך ראשונה עת הראיתני  נפקחו עיני לראות מראות אלה!  אל נא, שמש חיי, אל תעזביני  פן ימש חשך ויגרמני נה;  פתחי נא בלבבך לי שערי שמי  ונעימות אל-מות אשבע כל ימי.          "
1905,יהודה הלוי,26,1,1,1,1,0,1,יהודה הלוי,"   	 	 	    [233]       אלי רפאני וארפא, / אל יחרה אפך ואספה!    סמי ומרקחי לך – בין טוב / בין רע, ובין חזק ובין רפה.    אתה אשר תבחר ולא אני, / על דעתך הרע והיפה.    לא על רפואתי אני נסמך – / רק אל רפואתך אני צופה.     המשקל: המהיר. - תרגום הכתובת הערבית שעל גבי שיר זה בדיואן: “ואמר כאשר שתה משקה של רפואה”. 2. לך - שלך הם, פעולתם תלויה אפוא אך ורק ברצונך. 3. אתה - אתה הוא הבוחר, על דעתך (איוב י, ז) - שהרי יודע אתה.           "
4021,אברהם אבן עזרא,46,1,1,1,1,0,0,אברהם אבן עזרא,"   	 	 	    תשובת  ליהודה הלוי1     אחי, יהודה, שוב שכב כי אל    מאן לתתי להלך עמך;    עוד אעשה בנים, ומטעמים    אכל, ולא אטעם במן טעמך;    נעצב אני על מותך, אך זאת    עצב אשר לא אקחה ממך.          תשובת אבן–עזרא לשיר ערבה שנתי לי/ יהודה הלוי . ראה בדף היוצר של יהודה הלוי. הערת פב""י  ↩           "
5775,נח פינס,264,1,3,4,1,0,1,נח פינס,"   	 	 	    (היינע)   יש-לך אבני חפץ ופנינים מזהירים    כל ישאל לב איש לא תחסרי, יפתי;    פניך מה נאוו, עיניך ספירים, —    ומה תחפצי עוד? אמרי, אהובתי!        על אלה עיניך כשמשות יאירו,    זה רבת המו נבלי בת-שירתי    והמון זמרות-נצח על-יפין העירו, —    ומה תחפצי עוד? אמרי, אהובתי!        ביפי עיניך, עדינה, הכרעתני    ובלי-חוס מחצת, פצעת לבתי,    עד-כי לבאר שחת כמעט הצעדתני, —    ומה תחפצי עוד? אמרי, אהובתי! — —        "
2536,שמואל הנגיד,32,1,1,1,1,0,0,שמואל הנגיד,   	 	 	     הודה בעת אין לך גמולה יען  מודה לבבו מגמולה פודה  אין טוב במתן יד אשר אין עליו  שכר וגם אין טוב באיש לא יודה.          
2689,יהודה אלחריזי,34,1,1,1,1,0,0,יהודה אלחריזי,"   	 	 	    תחכמוני – שער שביעי /      משני גבורים, הנלחמים כשני כפירים      נאם הימן האזרחי: נסעתי מצור המעטירה. לשושן הבירה. ועמי חבר הקיני משמח הלבבות בנעם חידותיו. ומשמח הנפשות במיטב חמדותיו. והחל לספר לי מאשר ראו עיניו. בארך ימיו ושניו. ויאמר לי : נסעתי בימי נעורי מארץ פרס. לארצות משך ותירס. עם אנשי חיל גבורים. ושרים אדירים. אצילים וברים. להם חן עפרים. ולבות כפירים. וכאשר עברנו על אהלי קדר. מצאנו פרץ הדרכים נגדר. והמדברות מן הלסטים מלאו קוץ ודרדר. ולא פגענו מוצא ומעבר. וסגר עלינו המדבר. כי אנשי הארצות ההם. היתה מלחמה ביניהם. עד שממו מפחדם המסלות. והיו הנתיבות הבעולות בתולות. ושבו הדרכים בלי עובר אבלות. והולכי נתיבות ילכו ארחות עקלקלות. ויאמרו לנו זקני חבורתנו. לא נמוש ממקומותינו. עד תשקט המלחמה. ותכבה אש הזעם והחמה. ואז נרחץ הליכינו בחמה. ונוכל לנסע ביד רמה. ועמדנו ימים במעוניהם. לראות סוף האיבה ביניהם. ולמקצת ימים עשרה שמענו קול ברמה. והקריה הומה. והגדודים יוצאים לערך מלחמה. ביד רמה. ונשמע וימס לבבנו. וחרדו בני מחשבנו. כי לא ידענו איך תהיה סוף המלחמה לשניהם. ואנחנו עצורים ביניהם. כאלו הם אריות ואנחנו טרפה בין שניהם. וכאשר נועדו כלם בעמק הבכא. ערכו אלה נכח אלה מערכה. וכלם בעלי גבורה ועצמה. בצוארם ילין עז ורעמה. קצתם מבני סבתא ורעמה. וקצתם מבני תוגרמה. ונלוו עליהם חדד ותימא. יטור נפיש וקדמה. ומשמע ודומה. ובין כלם שכנה נפשנו דומה. ויערכו מערכותיהם. ולבשו שריונותיהם. ומרקו חניתותיהם. וימהרו לקראת המות בשמחה ורן. ועמדו במעמד הזעם והחרון. זה כאלון חסון. וזה יפגש האסון בששון. וזה יתנדב בנפשו למות ברצון. וזה ימצא טעם החרב. מתוק מדבש וערב.     ואשא משלי ואמר :    גברים יחשבו מותם חיותם    ולמות חניתיהם מרוקים    והם מתחבקים עם לוחמיהם    כחושקים מהרו לחבק חשוקים.    וכלם יכספו אל התמותה    כאלו הם בכור מות יצוקים.    ומפחדם הררים יחרדון    ולו היו כהר תבור חזקים    והאסון לחכם הוא כנפת    ופצעי החנית להם מתוקים.    והמות עלי ראשם עטרת    והחרב לצוארם ענקים    וימס לב ארי מגערתם    עדי שבו חגבים הענקים.    ותחשב כי ברקים הם ירוצון    במלחמתם והארץ שחקים    בידם יעלו כוכבי חניתות    כאלו מצבא מרום עשוקים.    וארץ כמדורה מחרבות    אבל שבה בדמים לאפיקים.    והרעיפו שמי הדם לקולם    וחרבותם יעופון כברקים.    וכמה גלגלות נפלו לארץ    ושפתיהם בפי חרב נשוקים.    כאלו הקרב גנה וחרבם    מאדמת כשושנת עמקים.       ויצאו מהם בתחלה שני גבורים. כאלו הם שני כפירים. להם זרוע עם גבורה. ולהם קול גערה. וגערתם תחצב בלבבות להבות. ותערך עם הקרבים קרבות. וכאשר נצב זה לעמת זה גער איש באחיו ויתמרמר. וקרא זה אל זה ואמר:      אני בן הקרב מיום היותי    ומותי בקרב אחשב חיותי.    והחיים לחכי הם כמו רוש    ותמתק התמותה אל שפתי.    וחרבי תענה יש בי פלאות    קצתי אש אבל מים קצתי.    אבקע משברי ים התלאות    וצנתי לעד לי גם חניתי.    ועת כי צמאה חרבי למים    ארו אותה בדם עוברי בריתי.    ואמאס נחלת אבות והונם.    אבל חרבי וקשתי נחלתי.    ואקוץ לחנות בתי ארזים    ועם חיות יערים תחנותי.    ומי נגש למלחמתי וראה    תחלתי יהי בן אחריתי.       ויצא אליו השני בטרם שירו נגמר. עוד זה מדבר וזה בא ויאמר:       אני באמת והמות תאומים    וינקנו שדי אם מעלומים.    ועת אשאג בקרב הקרבות    אני מרעיש מרומים והדומים.    ולי חרב תמאן בוא בתערה    עדי כי יגעו דמים בדמים.    וגבורים ינידון לה שנתם    בעת כי יחזוה בחלומים.    והאמים לפנים ישבו בה    והיא מעון לכל-פחד ואימים.    ותוריד הענקים עד שאולה    ותעזב את גויתם צלמים.    ותשליך גלגלותיהם בארץ    כאלו אלמו אותם אלמים.       וכאשר דרכו קשתותם וחציהם. וערכו כארזים דגליהם ונסיהם. ורעמו הפנים מקול שאונותיהם. ונמס כל לב לרעם גבורותיהם. והשתקשקו הסוסים במערכותיהם. וצרו מרחבי האדמה לרגליהם. וקלו נשרי החרבות לראשי הגבורים והגברים. ורוו מדמיהם הכפירים והכפרים. וכוכבי הרמחים. בגלגליהם זורחים. ועלו ענני אבקים. וכסו פני השחקים. ונסתרו אפי המאורים. במסוה הקיטורים. ויתפוצצו הררי עד מקול הגבורים. והחרבות כברקים ממהרים. והחצים כמראה הלפידים בוערים. וקדחה אש המות על ראשי הרמחים. לנתח הנתחים. בחניתות ובשלחים. להעלות מהם לחית השדה עולה וזבחים. והקשתות עטופים. כפופים. כאלו הם נחשים. ואין להם לחשים. והחצים עליהם כצפעונים נטושים. ומחוריהם גרושים. וזרחו כוכבי החרבות בצהרים. וחשכו במאוריהם העינים. והפגרים בין שפתים. והדמים נגרים כאלו הם נחלי מים. והרעיפו שמי החרבות. על אדמת הקרבות. בגשמי נדבות. מדמי הלבבות. ורותה הארץ בגשמי דם ולא גשמי מים. ואנשי חיל לא מצאו ידים. והגבורים ידיהם על חלצים. ונאקת החללים כיולדה על אבנים. והמלחמה מסובכת כרחים. ושתי המערכות אלה נכח אלה עומדים בפתח עינים. והמות ביניהם קורא בלי לשון כאיש הבינים. ומקול קראו חשכו המאורים כתנור וכירים. וקדרו פני חמה ואלו היתה לשבעתים. ולשון החרב ישמיע החרשים גערותיו. ויביא באזני הלבבות תוכחותיו. והקרב יהגה אימה ויניף ידו הרמה. וישאג ככפיר בלי לשון. ויביט בלי אישון. וכאשר רוו החרבות. בדמי הלבבות. ולקקו דמיהם חניתות. בלי לשון ושפתות. והגיעה המלחמה לתכליתה. ובאה עד קצה ואחריתה. ושבה חרב נקמה אל תערה. וכלה שאונה וצערה. ושקט קול התרועה. והיתה אל המחנה האחת התשועה. וכלתה למחנה האחרת הרעה. ונגלו פני השחקים. ממסוה האבקים. ונפלו לארץ כמה הרים גבוהים. ועמודים חזקים. וכבו מוקדי הבית הדולקים. אז התעוררנו לנסע אל מחוז חפצנו. ולשוב לנוה רבצנו. ואנחנו תמהים מאשר ראו עינינו. ורחקנו מן הנרדפים אל הרודפים. וסרנו מן הנגופים אל הנוגפים. וישבנו אצלם. ובצלם. עד אשר שלוחיהם הסיעונו. ולנוה השלום הגיעונו.       "
703,אברהם שטרן,10,1,4,4,1,0,1,אברהם שטרן,"   	 	 	     פיטן, אל תחרז חרוזים, בראם!    רחם, החרם, הלחם ונחם!        עצמותיך חרו (באש) משנאה.    עלתה על גדות ללבך החמלה.        עת דבר-אלהים ממרום-שכינה    נפל ככוכב אל תהום-נשמה.        נביא נתתיך לבית-ישראל,    צופה ומודיע לעם מה מליל.        לא מג, העושה להטים, בעל-אוב.    צופה נתתיך לבית-יעקב.                     - - - - - - - -          ויהי כי ילנו בלב-המדבר:    …שם לחם לשבע וסיר-הבשר.        בארץ צלמות מת עם-אלהים    ועל צואריו על צאת-הגויים.                   - - - - - - - -           - - - - ושיר-תפלה     זכה כדמעת יתומה אמללה,        אשר משפחתה שחטו בחברון.                - - - - - - - -          יהי שירך תרועת-מלחמה,    תפלת-נצחון וברכת-נחמה.          "
3883,אברהם אבן עזרא,46,1,1,1,1,0,0,אברהם אבן עזרא,"   	 	 	    רשות (לקדיש)     אגדלה את המלך / אשר כל פעל,    ואערך שיר נעים, / שמו יתגדל.    בסוד רכובו תמיד / תנו לו מהלל    ועם קרובו פיו מק-/דשו לא יחדל.    ראה ענותו, סב ודמה / לעפר איל,    ומאזי אתה מגדל / ומעוז לדל.    הלא בשביו, אם בין עם / ועם יתבולל –    ברית אמונתך נצר / לך רק נבדל.    מלך, ולמה תהיה לי / כאין און ואיל?    אבל כחך גדול, צור / ועתה יגדל.        "
690,אברהם שטרן,10,1,4,4,1,0,1,אברהם שטרן,"   	 	 	     הריני נשבע שבועת-אמונים  למולדת, לעם, לחרות.  נשבע להקריב המצפון, החיים,  לציית, וללחם, ולמות!  לא לשוב ולצפר, לא לבגד, לא לנטש,  במחתרת, צינוק וחזית.  כל חיי לעמד על משמר הקדוש  לחיי האמה בעתיד.  בדמי על אדמת ישראל להגן;  בחיי – על חיי ישראל;  ושמו לקדש בגויים. כה יתן,  כה יוסיף לי שומר-ישראל!  ובצוק העתים, אם אבגד באחי,  אם אשכח ואפר בריתי,  כמצרע, כמת חי נא אהי בחיי,  וארור נא אהי במותי!  והריני נשבע שבועת-אמונים  למולדת, לעם, לחרות.  נשבע להקריב המצפון, החיים,  לציית, וללחם, ולמות!       סיון תרצ""ד       "
4694,מאיר הלוי לטריס,70,1,2,3,1,0,0,מאיר הלוי לטריס,"   	 	 	     חוף הירדן מרבץ לגמלי ערב  הר סיני ששמם מעון לבעל;  שם תפלה ונאצה וזאבי ערב,  איך ידם רעמך אדיר ממעל! –        על לחות קדש שם אש-דת התוית,  שם יפעת אור עולם לעם הופעת,  שם ברעש, באש נגלה נגלית  וירא יד על כס יה עם זו הושעת!        עורה וברק ברק! שוב נא הופיע,  אף כלה נחרצה כלה צריך!  ארצך עד מתי עריץ יכריע?  עד מתי עוד יאשם בית תפארתך!           "
6540,חיים לנסקי,385,1,4,4,1,0,0,חיים לנסקי,"   	 	 	       דועך היום. מדוע    תוסס בלב כאב רך?    מבעד אשנב פתוח    נגון עגום יפך.    הקול עתיק כליל אפל –    חרוק קילון בן באר:    ""אדם דמה להבל    ימיו כצל עובר.""    יוצאת שבת. אחריה    נושא שבלה – כרוב־אור.    זהב פעמי נעליה    עומם במי־היאור.    עם שוט בבית־השחי    כעגלון בא חל לרחוב.    פוגש בי סב כפוף־שכם,    נאנח: שבוע טוב!    ושוב אותו קול אבל    גווע באויר:    ""אדם דמה להבל,    ימיו כצל עובר.""   תרצ""ב       "
4967,אורי ניסן גנסין,102,1,3,4,1,0,0,אורי ניסן גנסין,"   	 	 	    *   דמיה מסביב שוררת,    שאון תעופת צפור עד קשוב    מחשבה בודדה שוזרת    במחי חזיונות לרב.        ומחנות חזיונות התהו    תרמנה את נפשי כגל,    מנפשי החוצה יצאו,    יתפרצו וידאו אל על.        אל תכלת שמים נשאות    המחנות הקדושות ההן,    יסורו אל עולם הפלאות    משמה תשבנה ברן.        ומלאי הוד עדן אלמות    ישירו שיר קסם, שיר-אוב;    וצבעים ותמונות לרבבות    יזילו לשעפים, ללב.        הנשמה מזהירה מעדנים,    ורויה תעלמת הסוד;    אור מעל אם תשאף כתנים    או תאציל על שמי-על אור-הוד.             "
2019,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	     מקטר להמשורר יהודה ליב גורדון  ""פורה שר-של-שכחה, אנא חנני    יהודה משורר עברי בקש לפניך –    זכרונות ראשונים אנא שכחני    שכחני ושמע לתפלת עבדך    כן פלל    לך מלל    לעצתך לא ישמע פורה לקולך,    יינך לא ישתה מגת יקביך;    כי עברי לא ישתה נסך יינך,    משורר עברי, לבי יהמה עליך,    איכה כזאת תעלה על לבך?    לא גוי הנהו להיות נסך יינו,    כי פורה רק נער, ופורה הנו.    האדם באדם יגונו שוכח,    חמתו חמקה, החמת ספח,    תן שכר לאובד, יין למרי נפש,    שכר לגוי-אובד ומבקש חפש;    גוי אובד עמי, איש-אובד הנני    ופתח נאדך, פורה, ואנא שכרני"".  ""שמעתיך קורא בשמי, ואמר הנני,    עתה באתי ולך הושיע,    לשתות מייני עת תשמעני,    כל סערת לבך רגע ארגיע,    שתה והרעל בכוס היין מסכתי    כי פורה לבדי פורה דרכתי"".  ""רב תודה לך פורה, באת הושיעני,    בקהל נזירים לך תודה אביע,    אשתה מיינך, אנא, שכרני,    וצרור יגוני במצולה אשקיע.    מספל אדירים נא הגמיאני,    זכרונות שנים, אנא, שכחני.  אך לא אהבה נסתרה, לא עתות נעימות,    אותן, פורה, לא אבה לשכח;    יען עודן נפשי תשעשענה תנחומות,    אותן אזכרה עוד אחליף כח.  גם לא ימי נעורי, שחרות הזהר,    מרסיסי טל-ילדות נטפו קוצותי;    עת, אלים יומם ראיתי בנער,    ושדי-עזאזלים, פחד לילותי…  עת ילדותי לי קדש אזכרתה,    כנפל הייתי שתום עינים;    טרם ראיתי תבל וחלאתה,    כי אך מות, מות בסיר החיים…  גם לא אהבת רעים, פורה, שכחני,    אם כי מעטים לי בחלד –    לכל נגוע ומענה רע הנני,    וזה האדם, אח לצרה יולד.  אך שני זכרונות העבר כסופה,    אותם לשכח עשמו נא כלה;    אחיות-שתים, בנות אם אחת החנופה, )    בשמותן הנה, חסידה, השכלה,  חסידה הובילתני דרכי נסתרות,    אחריה רדפתי – ובחפני רוח…    כי אפחד, אדאג, אך מיום עברות,    מחבוט הקבר, מחבלי משיח…  כי יבוא הגואל באחרית-הימים    השב עמי לירושלים הבנויה;    מתים יקימו, יקיצו נרדמים,    רק רשעי-עולם, נפשם לא חיה.  ועברים עורים בלמודה ישמעו,    בתוחלת אולת לבם נכונה;    כמה בגוים נטבעו, נפצעו,    ולבם לא יתנו לשוב ציונה…  הבתוך ארבע אמות של הלכה    תרגיע בגוים? נפשי תשוח;    צפה למשיח, תוחלת ממשכה    היא מחלת-לב, גם נפש ורוח.  לארצך ציון שובה-נא, שובה,    שמה המנוחה, ליעף מרגעה;    תחרש, תזרע, תאכל פרי תנובה,    ובל עוד תקרא יעקב תולעה…  השכלה הורתני דרכי החיים,    כי אין דין, אין חשבון בשאול…    כי אל-צבאות היושב בשמים,    הוא עולם ומלאו בכל, מכל, כל…  למדתני, קדם לא אדם ילדני    ומרחם לא קדמוני ברכים;    ספר יחוסנו – בן קוף אני…    ולאט-לאט נהייתי הולך על שתים.  למדתני כי תהו המה הרגשות,    נרגיש לבנו לישע ונחמה;    תלחם מלחמות החיים הקשות,    ובכל מקום לך קבר באדמה,  בניה אשר בלמודה ישמעו,    מהד זמרתה לשונם תרנה;    כמה מהם בגוים נדו ונעו    ולא יתנו לבם לשוב ציונה.  חנם תאמרו: בעמים נתבוללה,    נהיה כמוהם, בנים כחשים;    גם אז סביבכם אש אוכלה,    ומארצות הגוים תהיו נגרשים.  ""טוב ארץ תאכלו – לעגם עליכם, –    מעמל אחרים למה תשבעו?    גם לכם ארץ, ארץ אבותיכם,    למה תלמיה לא תשדדו, תזרעו?""  אחיות שתים, בנות אם אחת החנופה,    פלגות בישראל דמע תדמע עיני;    זכרונות אלה נא העבר כסופה,    פתח נאדך ומיינך שכרני.  אשתה, אשכחם, אולי אמצא תרופה,    למחלת עמי גם מנה נחליתי;    מחרשה, מעדר בידי אניפה    לחרש, לזרע ואמר: נרפאתי….""    מענה   ""בקשתך אמלא עשות אוכלה,    זה רבות אלחם מלחמות תנופה    עם בנות עלוקה: חסידת השכלה,    אחיות שתים, בנות אם אחת החנופה.  הבט, ילדי החסידה שם נקבצו    לבית הצדיק, גבר שתום-העין;    איש אחיו ידחקון, יחד יתרוצצו,    לשמע ברכתו יקדש היין.  כסוס צוהל יצהל גם יריע,    ייני ימאס, בנסכי לא יתגאל;    אך מיין-שרף ימלא הגביע,    ישתה, יתהולל זה קדוש-ישראל…  כי יין-שרף עת יבוא קרבהו,    ובחמו ממקומו ילחך שפתים,    ידמה שגם הוא כשרף הנהו,    ועל כנפי הגיונו יעלה שמים…  יודע הצדיק רפה הכח,    ישתה ייני בקדש הליכתו;    אזי בתוך אהלו יתגל כנח…    ובקהל רב תגלה ערותו…  יודע, ישתה, ישכח צדקהו;    ישכח כי צדיק היה בארץ;    וכבן-חלוף יסלף דרכהו,    וכאחד האדם גם יפרץ פרץ.  לכן יין-שרף יגמא קרבהו,    ישתה יתהולל, לו ראשי אנידה;    ישתה עדי אשו תלהטהו    כליל עלי מוקדה עם החסידה…  גם ההשכלה לרוחי הנה ממר,    ובניה בדרכי נלוזים תנהלה;    מיין מסכתי לא ישתו יין חמר,    רק יין צרפת, יין התרעלה.  ממחשוף העצים אלון ואלה,    עם נפת צוף יבשלו בפארור;    ראשי בשמים ביין התרעלה    בבקבוק עמק חתום וצרור.  ויין זה אך ינעם לחכם,    ובייני הטוב מפורה ימאסו;    יום-יום ישתיון עלי לחם חקם,    רק יין צרפת, ובו יתעלסו.  ימאסו דם-ענב מגפני נטועים,    את אלהים ואנשים ישמח – –    ובראשי אשכולות, כאבני מלואים,    מאגלי טל-אורות, ענב זורח.  ישתו יתהוללו ביין משתיהם,    יין מסכתי, בו געלו;    ישתו עדי יאכל קרביהם,    מכוס התרעלה יחלו, ירעלו…    שאלה   ""פורה שר-שכחה תעשה נפלאות,    קנאה גם שנאה מלבבות שכח;    מדוע, הגד נא, בפרע פרעות,    איפה היית אז גבור צולח?  עת התנפלו על עמי בחמתם    לשלל שלל, ולבז גם בז;    למה לא שכחו קנאתם, שנאתם?    איפה, פורה, היית אז?""    תשובה   ""פורה דרכתי מייני שתיו,    קרב לבם בא, ויתהוללו חיש;    ובין המון הפראים אז המיו    הראית, המצאת אחד איש?  ומשפל המדרגה רב הערב.    עם בני-בלי-שם יחד נקהלו;    כחזירי יער בנשף, בערב,    תחת שואה בחשך יתגלגלו.  בדמן, באשפתות יתגוללו,    ולקול המונם לענותם באתי;    חמתי ספחו, ייני חללו.    ואדרכם באפי וארמסם בחמתי"".     תפלה לפורה  ""פורה עוד אחת אלהי חלכה,    רק בקשה אחת לי הנה;    טרם אפרד וממך אלכה,    נא, פורה למעני עשה, ושמעה.  בראשון-לציון בזאת השנה,    הנה מתירוש ישיקו היקבים;    דורכים, בוצרים הידד יענו ברננה    בגת ידרכו אשכלות ענבים.        פורה! מעסיס תירושך שכרמו    עד בין ימינם לשמאלם לא ידעו;    זכרונות ראשונים, פורה, שכחמו,    הן זה שלש שנים שהם יגעו.  שכחמו ממרחק הנה טלטלו,    במדבר וים הם נדדו;    שכחמו הצרות, תלאות סבלו,    גם את הונם ורכושם אבדו.  שכחמו השפה, בה נדברו,    בארץ לא-להם, לשונם מללה;    טרם ממנה כמץ נסערו,    לאדמת ישראל טלטלו טלטלה.  שכחמו השנאה, תורת הקנאות,    שנאה, קנאה בל יעלו על לבביהם;    עת שדדו בפרע פרעות,    מבני-אדם כמוהם ומשכניהם…  שכחמו, פורה, כי יש ארצות    אדמתן יותר טובה ופוריה;    שכחמו החרפות, קללות ונאצות    מבני בליעל, שמעו, וסבלו בדומיה.  שכחמו, פורה, הצרות, התלאות,    עת הכסף אפס מכליהם;    האנחות הכבדות והדמעות    עת ללחם יבש צעקו ילדיהם…  שכחמו, פורה, תענוגות חלד,    מחכות לעני בו עמם יגאל;    ידעו כי אדם לעמל יולד,    כי המה אכרים בארץ ישראל.  ראשונות ישכחו מימים עברו,    דברו למו במראה וחידות;    עיניהם ישימו לימים יצרו,    לימים יצרו, יחישו למו עתידות.  ידעו כי ממיץ ענבי אשכלותיהם,    ישתו דם ענב, גם דמים טהורים;    בדם ענב התבולל דם אבותיהם,    בעד ארצם פה נפלו מות גבורים.  פה דמיהם כמים נגרו,    רותה אדמה לח כליותיהם;    וכדמן בשדה פה יחד קברו,    תחת כרמי שרשי גפניהם.  ישתו דם ענב, ודם אבותיהם,    היות כמוהם, לאהב ארץ אבותם;    דם המכבים יבוא אל קרביהם,    כמים בקרבם, כשמן בעצמותם.  גם אותי, מעסיס תירושם שכרני,    אשתה מיינך ומספל אדירים    אדע מה אני! ראשונות שכחני,    ואהללך בתודה בקהל הנזירים…""  (יפו, פסח שני תרמ""ו)   שר של שכחה       עוד הפעם אבוא אליך,    פורה, פתח לי שער;    עוד הפעם אדפק דלתיך,    כי לבי יהמה כסער.  מכוס חמתך, פורה, שכרני,    אשתה לרויה ואשכח שכח;    מעסיס יינך נא הרוני,    ובצל כנפיך אמצא מנוח.  שכחני, פורה, ואשכח שכח,    כוס חמתך לפי אסיע;    כי עמי ילך שחוח,    ואני כגבר לא יוכל הושיע.  שכחני, פורה, שישנם יהודים    עלימו במצח רשום התו;    כי בעד נזר, טבעות וצמידים,    ימכרו לנכרי גוי ואלהיו…  שכחני, פורה, כי ישנם רבנים    מורים טחי טוח ותפל;    המצפים למשיח לעדן ועדנים,    וד' אמר לשכן בערפל…  שכחני, פורה, כי ישנם מטיפים,    בשפת חלקות ידברו כזב;    מתורה, מדעה וחכמה שדופים,    ונפשות יקחו אדני עזב…  שכחני, פורה, כי ישנם משכילים    שוכחי אלהים וחסרי דעה;    קדים ירדפו, מאת מהבילים,    לובשים אדרת וקצוצי פאה…  שכחני, פורה, כי משורר אנכי,    מנעים זמירות לעתות בצרה;    שכחני, כי לריק תם כחי,    ותקות חיי כצל עברה.  שכחני, פורה, הצרות, התלאות,    מעת החילותי לשיר בשירים;    לתפלתי שמע, הראני נפלאות,    ועל מזבחך אקריב הנזירים…          "
2790,שלמה אבן גבירול,40,1,1,1,1,0,0,שלמה אבן גבירול,"   	 	 	     שמש כחתן יעטה סות אור,  מהודך נאצל – ולא נעדר.  למד לסובב אל פאת מערב,  משתחוה אל כסאך, נאדר!  מיום עבדך – שר, וכן עבד  יהדר פני רבו יהי נהדר.  הוא יום ביום משתחוה לך, גם  את מעטה עליו מעיל הדר.          "
4182,וידל בנבנשתי,47,1,1,2,1,0,0,וידל בנבנשתי,   	 	 	     זדים ברעה יכלו / וגאון שמם ימחה    יהיו כמוץ ויהיה / מלאך אדני דוחה        
6630,חיים לנסקי,385,1,4,4,1,0,0,חיים לנסקי,"   	 	 	       קפאון ברזל נושם באויר,    סוסי נופל על אף ועל ברך:    סנדל טלפו הולם באדיר,    גצים חוצב מגליד הדרך.    גצים… אולי עיני זאבים,    אולי בובית מאורות הליל –    גם הא וגם הא. כלם רעבים    ואין כרוב ברום, בסבך אין איל…    עקדני־נא, הקר הזעף!    את ישותי שסף לשנים;    בשרי הפקר לשן הזאב,    רוחי הקדש לשם שמים.   סיביר 1936       "
6042,יהודה קרני,332,1,3,4,1,0,1,יהודה קרני,"   	 	 	     מעצמי לא באתי אליהם,  הן תמול וגם שלשום קראוני;  ובקראם – איך אוכל ולא אבא,  ובבאי – איך קדם קדמוני.    נכנסתי עם צחוקי התמים  ואור אלהים בעינים;  והמה אור עיני לקחו  וצחוקי – מעל השפתים.    נכנסתי כשפני מועדים  לעם מתוך המנון ושירה;  ויוצא אנכי כאבל  ופני מוסבים הקירה.        "
5676,יעקב שטיינברג,261,1,3,4,1,0,1,יעקב שטיינברג,"   	 	 	     המונים המונים בנתיב הכוכבים,    וצופים יביאו במספר את צבאם;    כחק-אל בל-ימוט גבולותם נצבים,    וחק לא יכזב האל אם לא זעם.    ותבונת האדם ממעל נפתחת.    ולמשטר צופיה הארץ מתחת.    אך תמורות וחידות במזמות העתים.    ותאות הנצורות עד מרום חותרת.    והוברי-שמים באותות מביטים,    וכנכתם לעינם נתיב-התפארת.    הם צופים במחזה וגמולם נפלאות,    ומבשרים אל-נכון הבשורות הרעות.    ויגד בעם: דרך כוכב לא-נודע,    ובדרכו יתנכל אל מסלול אדמה;    זה שבטו כחרב, אימה בהודה,    ואדם נקמות בעינו הקמה.    מאחריו מצולות ערפלים נסערות,    כרשתות אבדון ליום-העברות.    ותגדל האימה ותחזק בערים,    כי רבה כל תנובה בשדות החטאים;    כשממית תתפש ברחובות הצרים,    כפרס תקנן על בתים נשאים.    וחיש אבק-עיר את הזועה יפריח,    וזבובי בלהות נבראים משיח.    ורגוזה העיר אף היא המתה לשמועה    וישוע לנחם וצדקה גם עמה;    החוטא בה יבוש מדרכו הפרועה,    משבל ענותה – הנפש התמה.    כי עז יום-המשפט – ואיש לבו נבון    לא ישא מעמסה, אם חסד או עוון.    כנטל ללב הד המעשים הגמורים,    ומחות אותם ילא גם גבור גם חכם;    אך כבדים מכל מאויי בכורים,    לא חללם ענג וכאב לא חנכם.    מעצב מעמסה, ענגה וסתומה,    מתאפקה ומצפה הבתולה בתמה.    ויך נחם עז את כל בתולות הקריה,    ובשרן עליהן מזכרת שגיון;    לבבן יתפלץ כקלפה מפריה,    ותמן הקורן תדענה רק עין.    וככלה במלאת אהבתה הכלולה –    על דוד תשוקתה תתרפק כל בתולה.    חיש נוקפים הימים, וגפן-החיים    כמו מספר ירחים שריגיה עוד תעש;    אין צו ואין נוגש עם ענות ערבים,    ובטרם-ליל חדלו גם לעג גם כעס.    אך אהבה ונער, האח והאחות,    מעפילים אל חשקם בדרכים נדחות.    יש כף עם-רגוזה: אל צלעות גבנניו    תתעלם מצולת-ים עזה ושחרה;    רק שביל-פרא אחד אל שיאו יגנב,    ובקרב העם “כף-האימים” לו קרא.    ושם, על תהום ים ותהום יום-הפקדה,    התעלסו הבתולות בעזובה חמודה.    במסלת נאהבים העת תחיש צעדה,    וכלכתה כן תבשיל את פרי-האהבים;    וכתם ראשית חמדה העלמה לבדה    מנחם כבר תבך על חלומות נעזבים.    השכול והענג כאחים תאומים,    וכזב יש עף עד חזיונות מרומים.    לשוא נבאו צופים נוראות נשגבות,    ככתב על פני מים כן ציון בזמנים;    הארץ הישנה כארץ נדבות,    ובטחון אין-חקר פניה מתנים.    רק אמלל ונואש מאהבת סתרים    ירשיעו את הבלי החיים היקרים.    ובשוב הבל-עולם ותשב הכלמה.    וגמול שב להון וכאב לאבדה;    מעט דבת כבוד לנפש נעימה    מסגלת שגיונות יקרה וכבדה.    ועלמות החן, אשר הרו לתשוקה,    לנפשם כבר חפרו באר-תוגה עמקה.    בחוץ ובחדרים תשכל הבושה,    ורחמן יהמה מרך בלי-הפוגות;    ושם, על הכף, מנוחתן נטושה,    ושסועה היא כלה מנשיקות ענגות.    ושמה תבאנה את שברן לתנות,    ותור אחרי שברן מנוחות שאננות.    ובאחד הימים ותגמל עצתן,    וילכו נד אחד בכף אל המנוחות;    הים רם לקראתן כאוהב וחתן,    ומשברי תהומו כזרועות השלוחות.    ובקפצן עוד עלמה אל עלמה דבקה –    ותסגר עליהן המצולה את חיקה.        "
4415,שלום שבזי,54,1,2,2,1,0,0,שלום שבזי,"   	 	 	     אילת חן בגלות תסמכני,  ובלילה בתוך חיקה מלוני.  לכוס יינה אני תמיד מזומן,  ונתערב חמר יינה בייני.  שתו דודים לעומתי ושכרו,  והעירו לשכל רעיוני.  בהיכל בת מלכים הכבודה,  ושולחנה מזומן להמוני.  זמן הפריד לכל רעים ודודים,  אבל דודי באהבה יזכרני.  יקשר חן וחסד על גברת,  במעגל חן וחסד ימשכני.  מפרשז בענן עבי שחקים  לרעיתי, והיא תפיק רצוני.  שעריה חמשים הם, קבועים,  זכות לאה בבינה תסעדני.  תעורר אהבת רחל לבנים,  בסוד מלכות עשירית תעלני.  אלהי חיש לעמיך ישועה,  בעת רצון תצחצח את גרוני.  שלומי לב ברוב שלום תסובב,  בני איש תם, סגולת אב המוני.          "
6672,חיים לנסקי,385,1,4,4,1,0,0,חיים לנסקי,"   	 	 	        א     ככוכבים בסוף אשמרת    למתהפך על צד בלי שנת –    כן לי מסבך יערות מסרת    ינצנצו נרות שבת.    נרות שחופים! להם שלהבת    חצב פלדש הזכרון.    שוב את זקנתי אראה שולבת    ידי ברכה בלחש רן.    מלבין קלוח הבל פיה.    שבת… ואין מצטערין.    לנר מתר. אבלו יביע    באגל דמע־סטיארין.    טיף־טיף… לארך הנברשת    זולף החלב החור.    תסבכת שרשים נקרשת –    אילן בזעיר אנפין כל נר.    קרבי עדין סבוכי־שרש    גזעי הסטיארין מטים,    בין טוריהם תועים כבחרש    חלומותי הרומנטים.    אך כבר בקר קרחת שלכת    בסתן־שבת עומד אבל.    תולש הסתו מנר שלהבת    כמן לבנה עלה נובל.     ב     חשון עולם. סופה סוערת.    הלי לצעוק: אהה, אש־דת!    הלי כסות בכנף אדרת    על שלהבתו של נר שבת?    זורחים זכרונותי בסער.    “הגן!” קוראים ברגש הם,    ""בשם ילדות מופזת שחר,    “בשם הכל ולמען השם!”    קמים שומרי־שבת. בלהט    מוקדי ספרד זקנם עשן,    ביד צנצנת מצלעת,    דמם בה – יין קדוש השם.    ארחת צללים קלה נמשכת.    עובר דור דור וקהל קדושיו.    אחד נבדל. זקן כפוף־שכם    עמד. שם עין בי הסב.    וקול עולה כאוב מארץ:    “כופר, פושע ישראל!”    ובכי: ""נכדי, עמוד בפרץ,    בשם כל הקדושים: הצל!""   לנינגרד, במאסר, 15.3.35       "
2441,שמואל הנגיד,32,1,1,1,1,0,0,שמואל הנגיד,   	 	 	     זבח זבח להלך בא ולעם  במילה וחנכה וחתנה  ואח יהיה כנפשך בא לביתך  ויסעד פת בירק או גבינה  לך הונך ובינתך וישרך  ולחומד בתוך לבו מגנה  וישתוה לחומד טוב וחסד  יבואוך ולו מיתה משונה.         
1194,שאול טשרניחובסקי,16,1,3,4,1,0,1,שאול טשרניחובסקי,"   	 	 	     מכל פרחי מור בגן    נפשי לשושנה,    ומני כל עלמות-חן    אהבתיך, שושנה,  יום ויום בהבקע אור    אצא לי הגנה;    מכל פרחי מלאי טל    שושן – לשושנה.    אודיסה 1893       "
409,חיים נחמן ביאליק,6,1,3,4,1,0,0,חיים נחמן ביאליק,"   	 	 	     היא יושבה לחלון  ושורקה שערה,  בעיניכם היא פרוצה  ובעיני היא ברה.  מר לי מר, לבי  היום עלי רע,  אם רחלה איננה –  אני אנה בא?  פה יש לבריות  והולכות הן רכיל,  אך רחלה לי היא  ואנכי לרחל.   מר לי…   בערב כי-אצא  אל משעול הקמה –  ורחלה אין עמי –  אין עמי הנשמה.   מר לי…   שבלים, גבעולים,  לרחלה שאו שלומי  וענו בי: אם תאחר –  ומתי במקומי.   מר לי…       "
1744,יהודה הלוי,26,1,1,1,1,0,1,יהודה הלוי,   	 	 	     ישראל בחירי אל עבדיך ועדיך    בשיחתם ומלתם מיחדים שם כבודך    מתאוים ומחוים תהלתך והודך    גדלת מאד אתה הוא אדני לבדך  היך יוכל אנוש סכל לחות את הדרך    נעלית ונפלאת ועין לא תשורך    ושרפים מקיפים את כסא יקרך    ובגבורה ותפארה תכלכל את יצוריך    לך הכל בך הכל ועל הכל חסדיך.  ואם אני אנוש עני ונבזה ושפל רוח    בלי חכמה ואין עצמה ואין אונים ואין כח    חדל ישר מעט כשר אבל נסמך ובטוח    להודות לך כרב גדלך ערב שיחי כניחוח    אל אחד בלי כחד ברוך שם כבודך  דרכיך וחקיך הבינני וחנני    רעה אותי עדי מותי ומעפר הרימני    זכר אהבה מאד רבה אשר מאז אהבתני    ויום צרה לך אקרא רצה שיחי וערבני    והיטיבה והשיבה לציון נין עבדיך  הדפוני חלפוני בני עשו וישמעאל    זה טרף וזה מחרף וזה מאס וזה געל    השפילם והפילם כמו סיסרא ביד יעל    צור מקשיב חיש להשיב מגרשה ותבעל    ועזרני ושימני לראש גוים ואודך.         
6435,יצחק מירקין,379,1,3,4,1,0,1,יצחק מירקין,"   	 	 	     מי שלראות לו־עוד עינים    ולא־יביט רק בעיני זרים    ולא ימשש כעור בצהרים    וחושיו אינם־עוד מתים פגרים;    מי־אשר בקדקדו עוד מח    ובמח שכל ובשכל מחשבה,    המרגיש עוד בשריריו כח    ובנפש עוד כאב ודאבה;    מי־שלבו עוד לא־כלו טפש    ובלב הרגשה לא־מתה עוד־כלה    ורצונו עוד לא־שבת וינפש    ועוצר עוד־כח למעש ולפעולה;    מי־שאינו עוד טיט־חוצות – רפש,    אינו־עוד גוש־עפר מן האדמה,    ובקרבו מרגשת עוד־קרטוב נפש    ובנפש עוד־עוממת קצת נשמה:    הוא־יתעורר ויצעק צעקה מרה    מנהמת לב ומצרת נפש,    על־כי חרפו, על־כי דברו סרה,    על־כי סחבו בקיא־צואה וברפש    את מחמד עמנו וסגלתו,    את כבודו שהושיבהו רמים –    את תורת ישראל ונשמתו,    את רוחו שהחיהו לעולמים;    הוא יתאזר־עז ושארית חילים    וישרש האשרה עם־כל השרשים,    וינפץ את־השקוצים, את־הפסילים,    שהעמידו זרים בקדש הקדשים;    הוא־יאסף שארית חמות וחרונים    וישפך כל־מררתו על בוגדינו    העבדים החנפים, החונים    על־דגל מחנה צוררי נפשנו;    הוא־יתרגז ויקלל קללה נמרצת    את הבוגדים, המקריבים קטרת    לאלהי הנכר ולהמפלצת,    שקוראים כיום “המקרא והבקרת”.        "
4420,שלום שבזי,54,1,2,2,1,0,0,שלום שבזי,"   	 	 	    [שחר אהלל צורי ואעיר כל נרדם] / ר'   בקשה       שחר אהלל צורי ואעיר כל נרדם,    ליחד את שמו לא ישנו את תפקידם,    והוא סבת כל סבה ועילת יסודם,    בתפלת השחר יזכור לנו זכות אדם.        לחסדו מיחלים הגופות והנפשות,    ובחר בישראל אשר נפשותם מקודשות,    ומאור שכינתו המה מלובשות,    בתפלת השחר יזכור לנו זכות שת.        מרומם על כל ברכה ותהלה נאדרי בכוח,    ברא הכל בששה ימים ויום השביעי יום מנוח,    בו תכלית הכל ותציץ הנפשות בסוד שדי לזרוח,    בתפלת השחר יזכור לנו זכות נח.        בראשית ברא מלאכים וגלגלים ונגהם,    וכיון את סדר הכוכבים וגבהם,    וגלל אור מפני חשך להגיהם,    בתפלת השחר יזכור לנו זכות אברהם.       יודוהו גדודיו ואיי הים ממרחק,    ועמו אשר בחר, לומדי תורתו אשר חק,    יחון ברחמיו על עם עני הנדחק,    בתפלת השחר יזכור לנו זכות יצחק.        רוצה עבודה ישמור עם נחלתו בלכתם,    ישמע ויקשיב בטה רצון תפלתם,    ובחסדו וטובו יעורר את אהבתם,    בתפלת השחר יזכור לנו זכות יעקב איש תם.        בשקט ושאנן תשמח יחידתי ותרון,    ותחמוד לישב בצלו חבצלת השרון,    אז יכתבינו בספר חיים וזכרון,    בתפלת השחר יזכור לנו זכות אהרן.        יקבל תפלתינו כקרבן אשה,    יזכור זכות אבותינו ובריתו ינשה,    ויציל אותנו מיד אדונים קשה,    בתפלת השחר יזכור לנו זכות משה.       ודויינו יאזין ויצילנו מגוי אכזר,    ונשמח ובשמחתינו אל יתערב זר,    לבש ה' עוז התאזר,    בתפלת השחר יזכור לנו זכות אלעזר.        סומך נופלים אשר על עמו חס,    והצילו על יד משה ראש הנביאים המיוחס,    ועשו וחילו יהא בהר שעיר נפחס,    בתפלת השחר יזכור לנו זכות פינחס.       פדות יחיש צורינו לעם בדרכו צנוע,    וישפיע ברכה על כל זרע זירוע,    ועני ואביון – יהא שטר חובו קרוע,    בתפלת השחר יזכור לנו זכות יהושע.        אז יגיל יעקב, ישמח ישראל,    ונשמע בשורה כי בא לציון גואל,    תגיל יחידתי יום בנין אריאל,    בתפלת השחר יזכור לנו זכות עתניאל.        לתפלתינו יאזין וענות עני אל יבזה,    ועלינו מי טוהר מחסדיו יזה,    אז נגיל במנוחתינו כהיום הזה,    בתפלת השחר יזכור לנו זכות שמואל החוזה.        שדי אשר שוליו את ההיכל מלאים,    וכל זרע קדושיו – בצלו הם נהנאים,    נורא ואיום ורם על כל גאים,    בתפלת השחר יזכור לנו זכות נביאים.        בטובו ישגבינו אלהי עולמים,    וינקינו מכל עון וחטא ואשמים,    ויצילנו מאיש מרמה ודמים,    בתפלת השחר יזכור לנו זכות חכמים.        זמן ישועתינו יקרב ויברכנו בברכות,    אשר אל תוך ים האחרון משוכות,    ויכונן בית קדשינו והלשכות,    בתפלת השחר יזכור לנו זכות שוני הלכות.        יזמן פרנסתינו ויסיר כל מגנה,    וישפות שלום לנו מכל צד ופנה,    וישלח לנו מלאך חסד הממונה,    בתפלת השחר יזכור לנו זכות אנשי משנה.        ישמע תפלתינו ביחיד ובצבור,    יתברך שמו, בורא ניב שפתים לדבור,    אשר גילה לנו את סוד העבור,    בתפלת השחר יזכור לנו זכות ספרי החבור.        סוכת שלומו יפרוש על גולים הנלבטים,    מקיימי מצוותיו בכללים ופרטים,    אשר נתן להם תורה, חקים ומשפטים,    בתפלת השחר יזכור לנו זכות שנים עשר שבטים.        "
5705,יעקב שטיינברג,261,1,3,4,1,0,1,יעקב שטיינברג,"   	 	 	     כי ייטב ערב רך – ועברו במשעולם    כצמד תם ונבון הסר מסבך העולם;    זה רוח צח כי נעם – כמו נעם אחד רשם    בפניהם תאמי-קמטים, שיחד זמן חרשם.    על עץ ואיש וילד ועל כל המראה סביבם,    תחלק עמו דברים, – והוא כמו כבר חשבם.    עד אם, בקדר הגן, האד הקל העיבם,    וסבו מדי לכתם או יפנו ממושבם.    אך יש ובפאתי שחק, עם שערי יום ננעלים,    תתפעם אש השקיעה להמשיל על כל עבר;    ולגבר משל רגשותיו השרופים ולא-אכלים,    ולזקן עורג-חנם – חלוף ואחרית דבר: –    אז ילכו באשר ילכו או ישבו שבת שנים,    והיא לעברה תדם והוא בחזון ערבים;    לשניהם עבר נדף עם חידת נחם כבדה –    והוא לא ירצה סודה והיא רק עצבה תדע.        "
2761,שלמה אבן גבירול,40,1,1,1,1,0,0,שלמה אבן גבירול,   	 	 	    שמואל את / ר' שלמה אבן-גבירול     שמואל את כרמתי / ומשנה את לאפרתי    ואת מאיר אפלתי / ומגיה חשכתי    עשה חפצי ידיד נפשי / ומלא את שאלתי    ואל תמשך לבבי עוד / ואל אראה ברעתי.        
1752,יהודה הלוי,26,1,1,1,1,0,1,יהודה הלוי,   	 	 	     יפה וטוב לאחז בביתך מחנה    לעם אשר שמך בקרבם יחנה    השם אשר שכנו ברום עולם והוא    נמצא בלב דכא ועם איש נענה    ושמי מרמים לא יכילוהו ואם    ירד עלי סיני ושכן בסנה    דרכו מאד קרבה ולמאד רחקה    כי כל אשר פעל ליש ולמענה    הן על לבבי מאלהי מחשב    גם על לשוני מאדני מענה.         
6480,שלמה מנדלקרן,382,1,3,4,1,0,0,שלמה מנדלקרן,"   	 	 	    Ex ungue leonom בצפרניו יתנכר ארי. ־       מאמר בקרת במכתב־עתי שמתי    ואת שמי וכנויי עליו לא חתמתי,    ויבא בן־בעור, הוא פלני אלמני    ויענני שם קשות ושמו העלים כמני;    והנה אף־כי סתר וערפל כסו שמותינו    איש את־רעהו הכרנו גם שנינו:    הוא הכירני כי מאד חדו הצפרנים    ואני הכרתיו כי ארכו לו האזנים…        "
4477,שלום שבזי,54,1,2,2,1,0,0,שלום שבזי,   	 	אקף יא צׄבי אלבר 	    חתימה: אלשבזי     אקף יא צׄבי אלבר / ואסמע קריחתי    נסבח למן דבר / לגׄסמי וחיותי    והו אלדאים אלאכבר / מראדי וניתי    ורוח אלמלאיכה    באסמה סאלכה    ואלאפלאך מדרכה    למעשוקהא תסתר / כואכב תואבתי    ומן בחרהא אלגׄוהר / עגׄיב אלמכׄצתי:    לארבע יסודות שם / למטה מקבלים    נפשות בגוף כסם / קשורים בגלגלים    ומודים שהוא עושם / ולשמו מהללים    וסוד זה בזה קשר / באותות ומופתים    ובת קול מעוררת    לגופות מישרת    ונפש מדברת    בסוד ערפלי טהר / תבוסס מנוחתי    וחמה ואור סהר / תסובב תנועתי:    שרד חורי אלגזלאן / מן אלקדס ואכׄתפי    תרך מוקפה עטלאן / ואמסית כׄאיפי    וקלבי בקא גפלאן / בלי פי אלסואלפי    וולא בארץ̇ אגתר / ואוחש בניתי    לכן חין אתואסי    גׄפא אלכׄל אתנאסי    אלא קד חצׄר כאסי    פחאל אלדׄי יסכר / פינסא אלמהמתי    ויסלא ולא יצׄגׄר / וכל שי פאיתי:    בהדרת חתנים חן / ושמחה וצהלה    וכל זה בסוד בטחון / גברת מנהלה    וקול שיר יהא פתחון / לנפש ממללה    כעלמה חשוק גבר / בחבור תשוקתי    ומה טוב ומה נעים    חכמים מידעים    וכוסות ממצעים    וחכמת בני חבר / וראשי ישיבתי    וכלה יפת תאר / רצוני וטובתי:    זהא אלעוהגׄי אלאבלג / כמא אלשמס ואלקמר    וריק תׄגרהו ימזגׄ / מן אלדוח יכׄתמר    ואעיאנהו תסרגׄ / כמא אלפנד אלי סמר    וגׄעדה יפוח ענבר / ויזהי לחצׄרתי    והו אליוספי דׄאתה    אטאלת סעאדתה    מכמל באשיאתה    ישאבה גצין אכׄצׄר / בבסתאן גנתי    וחין אלורוד אזהר / תניר אלכׄצׄארתי:    יפת חן מקשרת / למלאך וגלגלי    ותציץ באשמרת / ותאיר סגלגלי    ואהל מחזרת / תזמן למושלי    ודודי ביום עבר / וחמק נסיעתי    וחלק למי ירדן    וגרש לאיש מדון    בקשת וגם כידון    גאון אויבי שבר / ביום בוא ישועתי    ודגלי בני עבר / בראשית קהלתי:    ותם אלנצׄאם קצדי / וחיא למן חצׄר    פי לילת אלסעדי / עלא אלכאס ואלכׄצׄר    ותלך אלערוס ענדי / סגׄי אלעין ואלנצׄר    ומן קצדהו יסתר / סמע נצׄם לחנתי    חיאת אלצׄיוף ואגׄב    גׄהאת נוני אלחאגׄב    וקלבי סלי ראגב    אנא אלואפד אלאצגר / מא בין סאדתי    ולא קד רגבת אסכר / וללה תובתי:        
5844,יהודה קרני,332,1,3,4,1,0,1,יהודה קרני,"   	 	 	     איני רוצה, איני יכול לזמר עולמך  עם שכול עמך,    לא אראה בהפציע באביב האמיר,  לא אשמע שיח נחל טמיר,    תפרחת שקד לא אראה, לא אריח ריחה  וכל האדמה כמלחה,    אשר לא תצמיח לא דשא, לא עץ  והפכה לי רועץ;    ויהי כאלו עולמך נחרב  בבכות ישראל בכה רב.        "
5232,דוד פוגל,206,1,3,4,1,0,0,דוד פוגל,"   	 	 	     בנטות היום –  הן תביט אהבתי החשאית  ליגוני עיניך התכלים,  אהבתי האלמה.      אולם בבא אלי  הליל הרך –  מה יערגו שני שדי הקטנים,  החורים,  אליך, דודי.      ופתע אז אתר מיצועי  ובידי אאמצם אל חזי.  חרדה אלחש  לדמי הליל:  אהבתיו, אהבתיו.      גם רחמי ירעד חרש  בגעגועיו אל הילד.        "
1097,שאול טשרניחובסקי,16,1,3,4,1,0,1,שאול טשרניחובסקי,"   	 	 	    ויש ששר של חרף /      ויש ששר של חרף פזרן    מבזבז הונו, וכטוב לבו    הולך, פורש עורות-תחשים    על הדגן עודו באבו,    על מערמי יער בציר    ועל הברכה שבמסבו.        ועל משרתיו יפקד, והעלו    אזמרגדים וספירים    עם שהמים לכתש אותם    לניצוצות ולשברירים.    ואת הארץ המה עוברים.    ועל הארץ הם ממטירים.        ולא יהיו לאדמה    אז פניה הנזעמים;    גיל לה, שחוק לה כשחוק אשה    לברק צמידים ולנזמים.    גם השמש יגיל בשמיו,    שמש-חרף – שמש חמים.        והשברירים יוקדים: ניצוץ    ניצוץ ואורו – ולא גמר…    שמחות-חיים קטנות-קטנות…    אשר קליל טרם נמר…    ואי האשר – אשר פלאי,    אשר צוה לי ואמר?!     יאסטרבנויה, 1907       "
3893,אברהם אבן עזרא,46,1,1,1,1,0,0,אברהם אבן עזרא,"   	 	 	    אהבה     מה תשבי עצובה    כאשה עזובה?    שובי לבית מסבך,    כי יש צרי לעצבך.    גם לחנות בקרבך, –    התבשרי, נדיבה –    כי הנני בא.    ולראש תהי גברת,    לצבי ולעטרת.    מה נפלאה עקרת    שבה לעת קרובה    לאלפי רבבה!    שבה כבתחלה    לעלות לבית תפלה,    בקרא שנת גאלה    מרומסים באיבה    קדש וצבא.    מה תהמי, סגלה,    ובקול כקול המלה    תבכי? לעיר תהלה    צר החרים ושבה    הנך שבה.    בנים אשר גמלתים,    על מעלם עזבתים,    הן אעטף ושבתים –    וארפאה משובה,    אהבם נדבה.        "
1531,יהודה הלוי,26,1,1,1,1,0,1,יהודה הלוי,"   	 	 	     ""מה לאחותי כי חשבה    ימים על מצור נצבה?  יונה, מה לך תתנודדי,    כצפור על גג תתבודדי,    לאמר: מתי בא מועדי?    בטחי לך מאשר תפחדי –    הן תוחלתך לא נכזבה,    הוחילי הנה קרבה!""  ""היום כמה אוחיל צרי    לחלי, חליתי מחרי    אפך, ויחשך תארי    אכל ממעללי פרי,    ובתנור לוהטים אשכבה    מיום שמחתי ערבה!  ויאמרו אויבי: נואשה    זאת מישועה, כי בוששה.    חי גואלה – איך לא חפשה,    לנו לצמיתות נטשה?    אכן לשקר כתבה    חזון, ונבואה נכתבה!""  ""די לך, רעיתי, הנני    משיב כבוד אל מחני,    אכרית זר מנחלת בני,    ושמי אודיע, כי אני    לגאל נחלתי אקרבה,    לרפא למשובה שובבה.  הומה לבי עת אזכרה    אהבה מקדם נוצרה,    לשון לא תוכל ספרה,    כיקד גחלים בוערה,    רוח קנאה בי נשבה,    עזה כמות אהבה!""         "
231,רחל בלובשטיין,5,0,3,4,1,0,1,רחל בלובשטיין,"   	 	 	     בקר וערב לך ועליך,  לך ועליך שרו שירי:  סער ודמי, צהל ובכה,  פצע וצרי, נחת ודוי.  יש לא הבחנתי קול מענך,  יש ונתקה השרשרת כמעט,  רגע – ושבו ושרו עליך,  שרו עליך, אהב ושאט.  לך ועליך, לך ועליך –  זמר יחיד הוא לאלף כנור;  סער ודמי, צהל ובכה,  פצע וצרי, אפל ואור.       ניסן תרפ""ח       "
6123,יהודה קרני,332,1,3,4,1,0,1,יהודה קרני,"   	 	 	     ברוך אתה, יום תמוז, הבוער ככבשן  על אדמת האבות,  הנותן לתאנה ולתמרה את דבשן  ומשכר ענבות.    וברוך אתה, ליל תמוז, הצונן והמצנן  את אבני הענבר, הנפך והברקת  בכרמן או בטנאן  ורוחץ בטל את התנובה המאבקת.    וברוך אתה, השחק, המשיר בדממה  על ראשי כוכבים,  עת לאור הירח אני שוכב בגממה  תחת הגפן ובולע בכורי ענבים.        "
6893,פניה ברגשטיין,426,0,4,4,1,0,0,פניה ברגשטיין,"   	 	 	         שמחה היום לדן,  שמחה גדולה ושיר.  הבקר בשדה  התחילו בקציר.      כה בקש את אבא:  קחני לשדה!  אני רוצה לשמח  אתך היום הזה.      אז, בסתו אמרת:  בדמע – הזורעים.  עת אביב יגיע –  ברנה קוצרים.      והנה קוצרים כבר,  ובחוץ – אביב.  קח אתך את דני,  אבא־לי חביב!              "
5636,יעקב שטיינברג,261,1,3,4,1,0,1,יעקב שטיינברג,"   	 	 	     אין זאת, כי נתק איזה מיתר רך בבריאה;    באויר רעד, רפרף קול – וגז;    וכמו לבב העולם לחץ פתע מכאוב עז –    אנחה חדלת-קול לאזני אט הגיעה.    ובים החשכה טבעה חרש האנחה,    ויחנק שחור האפל את הקול המר;    וכמו מקדם נם השחק קודר, סר,    וכמו מקדם תישן גם הארץ הנדלחה.    וצר לי על תבל האמללה:    כי מי זה שמע את אנחתה וידלנה    מתהום החשכה, אשר בו צללה,    ובאזני בני-האדם ישמיענה?   1903       "
5334,דוד פוגל,206,1,3,4,1,0,0,דוד פוגל,"   	 	 	     אי-בזה אלכה בעולם,  לא מאין ולא אל אן.  אולי יפגש-בי ילד  במורד היום  ודמה לראות את אביו.      נערות הבקר  כי רנו לפנים לרוח הקיץ –  הן עברה שמחתן על עיני.      והנה נסעו העתים  אל אפסים.  אי-בזה אלכה בעולם.  וכי לילה יבואני,  לא אדע אי אני לן.        "
3834,אברהם אבן עזרא,46,1,1,1,1,0,0,אברהם אבן עזרא,"   	 	 	    (קינה לט׳ באב)     אל אל אקרא / במרחב וצרה    ברצון ועברה: / צדיק הוא יי!    במר לב אשנן / ועלי אקונן    ולא אתאונן, / כי ישר דבר יי.    גבר הצר / נבוכדנצר,    כח עצר / ביום אף יי.    דרך קשתו / והציב רשתו,    ובמלכדתו / נתנני יי.    הניד ראשו / בעוננו ונחשו,    ואמר בפרשו: / מה דבר יי?    וביתך חללי / חרב מלא –    העל אלה / תתאפק, יי?    זבח בני / על חיק זקני,    ודמי כהני / על אשי יי.    חיל גבר / ושח: ׳מה תשבר?׳ –    זה המדבר / סרה על יי;    ׳טרופים נכאו, / קול איך תשאו?    צעקו וקראו – / לא ישמע יי!    ידי רמה / לעשות נקמה    בהיכל פנימה – / מה עשה יי?׳    כל שמעתי / טרם נעתי –    ולא ידעתי / כי משחית יי.    לעג שוטני / שמעה אזני,    ובלבי אני / אקרא יי.    מענות אלם / אזנך תעלם,    ויכלם / כל מבקש יי.    נביאי נלאו / ולא התנבאו,    כי לא מצאו / חזון מיי.    סכלים נואלו / לחוזים נמשלו,    שקר נחלו – / כה אמר יי.    עלי שחקו / ודתי רחקו,    וחק שוא חוקקו, / לא דבר יי.    פערו פיהם / כארי נוהם,    סלח להם / לא יאבה יי.    צפירה הללה / עתה חללה,    יען מעלה / מעל ביי.    קמו הורים / עם אל מורים,    עבדו זרים – / ויתשם יי.    ראו נא, זרעם, / אורכם הועם,    כי אתם עם / אשר זעם יי.    שבו השפילו, / לא תשכילו –    ואיך תוחילו / אל ישועת יי?    תם קץ נחשב / ועם אל נושב    בגלות, ולא שב / חרון אף יי.    איך הופעת – / ולא הושעת,    כי שמעת / חרפתם, יי?    בגדי נקמה / לבש באף וחמה,    עורה, למה / תישן יי?    רודפי חנם – / גמלם כאונם,    ותראה עינם / את מוסר יי.    מעין פדותך / רוה אמתך –    לישועתך / קויתי יי!        "
1519,יהודה הלוי,26,1,1,1,1,0,1,יהודה הלוי,   	 	 	     קחה לבי קחה לך משמותם    שלמותם ואם אחר כתבם    עדי תשא שלומם מידיהם    ומפיהם ולא מפי כתבם.        
1274,לורד ביירון,18,1,2,3,1,0,0,לורד ביירון,"   	 	 	     אם עמי גם אלי מותי ישאלו  ובנדרך זה אם אויבינו נפלו,  הרק חרבך, אבי – פה הנני!  הא לך את לבי, חיש אנא בתקני.      לא עוד אשא נהי, דמעה אזילה,  לא עוד על ההרים ארדה אילילה;  אם מידי אבי יבא לי המות  סר פחדו ממני, פנה עצבת.      ויהי לבך, אבי, נכון בטוח  כי ברה בתך ונקיה ברוח  כברי ברכות פיך לבי יקימו  וכטהר רחמי יה מותי ינעימו.      אל נא, הגבור! אל ירך לבך  מקול העלמות המבכות בתך.  בנדבה אמות! הן דמי יזלו  מארץ מולדתי עבדות יגלו.      ובעת דמי אלה קפאו חרבו,  עת ידם קולי ועצמי ירקבו,  זכרני גם אז כי כבוד לך תתי,  ובלב שמח אל תשכח כי מתי.        "
3243,שלמה אבן גבירול,40,1,1,1,1,0,0,שלמה אבן גבירול,   	 	 	         שוכני בתי חמר / למה תשאו עין  ומותר האדם / מן הבהמה אין      לנו יש לדעת / כי אנחנו תולעת  לגב חמר גבנו / ואיך יגבה לבנו      מה יתרון לגבר / ואחריתו לקבר  וזה יהיה לו חלף / ולו חי שנים אלף      הלא אם ילך מרי / יבלע בחמת קרי  וישרף בלהב / ולא יועיל הזהב      האדם הנכאה / פקח עיניך וראה  מאין בואך / ואנה מוצאך      קצך עני ואביון / נמשל לקיקיון  שבן לילה היה / ועד בקר לא חיה      טוב אשר לא נוצרת / ועמל לא קצרת  ואיכה גדולות תבקש / ואתה בתוך המוקש      נופל את מרחם / ותפשע על פת לחם  ואם תתמהמה רגע / אזי תמצא כל נגע      בשרך כאור זרוח / בעוד יש בו הרוח  ועת תצא הנפש / נשאר טיט ורפש      ראה כי אין בידך / מאומה מכבודך  לזרים חילך יוקם / ואתה תלך ריקם      בכל זאת לא חשבת / לתאוה הקשבת  ואם תטיב ראשיתה / מה תעשה באחריתה      יעזב רשע דרכו / וישב לפני מלכו  אולי צור יעתר / ומחרונו יסתר      יהירים התקוששו / וזכרו והתאוששו  שאו לבב וכפים / אל אל בשמים      הה על חטאתנו / ואוי על נפשותינו  כי רוח רעינו / וגם כצאן תעינו      ומה נבקש ומה נדרש / ועוונות עברו ראש  מאד רבו עוונינו / ואיך נשא פנינו      דלה עמך משחת / מושל רום ותחת  ואם הקשינו ערף / חסדיך אל תרף      הפק חמלתך / לעם דופקי דלתיך  כי אתה אדונינו / ועליך עינינו.        
6628,חיים לנסקי,385,1,4,4,1,0,0,חיים לנסקי,"   	 	 	       בקר חרף חריף ככהל,    כצנצנת צלולה תבל.    – פשוט גרגרת ולגום בכח    ונזוף מקרב כרב־חובל.    מול הרוח הט אף ואזן…    קלוט אדי מלח ואל תדאג –    אי הימה השליכו עגן    ועל ראש תרן הונף נס חג.    שרט שלג, שורות רגלים,    שיר מלחים (אי מכורתם?):    ""ימה, ימה יומם וליל,    היום – הכא, ומחר – התם!""   1933       "
2487,שמואל הנגיד,32,1,1,1,1,0,0,שמואל הנגיד,   	 	 	     גבור תשכח משלשה גבורתו    וללב חכם-לבב כסילות בסות תסך    חברת נמוגי לב והרבות ישיבה עם    נשים והתאחר והשכם עלי-מסך.          
3069,שלמה אבן גבירול,40,1,1,1,1,0,0,שלמה אבן גבירול,"   	 	 	     זממי, הה, בהר כסל נבוכים, / ועיני - ירטו נגדם דרכים    ומה יתרון באור שמש בעיני - / ולבי יהלך נגדו חשכים!    ואדרך עז בני ימים בנפשי - / ובני בחמת ימים דרוכים    ונפתה, כארוס תבל, לבבי / ושדיה ביד זרים מעוכים    ורב לי עוד רדף הבלי זמנים / והלוך אחרי לבות הפוכים    והתבוסס בדם נער - ומאז / דמי נער ביד ימים שפוכים    ואם צמא למי חכמה והומה - / וימיו בעבות עמל משוכים    רדוף יגון, שבע קלון, ומדם / לבבו יסכו עיניו נסכים    הדפוהו תלאות מנעוריו / וחציהן בצלעותיו מעוכים    ורעיוניו יעירוהו ובנאות / מצוקים ילכו הלוך ובוכים    וייגע לעצר בהם - וימי / מזמתם בדלתי אף מסיכים    ויעפיל לעלות אל הר תבונה - / ורגליו מנטות אליו חשוכים    ומי יוביל למבצר יורדי בור / ויביא בית עשירי בין הלכים    ומילדים כגילם הם יראים - / ואיך יתיצבו לפני מלכים    ובנטות אהלי בין - על ימינם / לשטנם נוגשי סכלות ערוכים    ומהטות יריעותם חשוכות - / והמה מיתריהם מאריכים    ויחד יקראו כלם בשם אל - / ופסליהם בבית כסל נסוכים    ואדדם לאט עד בית אלהים / ואורם להלך במרום הליכים    הליכים נוסדו על קו אמונה / בחקי אל נתיביהם סמוכים    ויהמון להגות בהם - ולנוה / תעודה מקצותם נהלכים    לאור עולם אשר האיר מכונה / ובימינו אמוניה תמוכים    ועלה מעלות חכמה וגבה / ולקראת לוחמיו יריק חניכים    לפניו יכרעו אנשי תבונה / ותחתיו כל מתי חכמה הדוכים    והוקם על להורות משפטי אל / והציב קו אמת לפני חשוכים    עטרת כל מתי חכמה ונזר / מתי משרה וחמדת הנסיכים    אדון נפשי, ראה כי יחלו לך / והנם נושאי נפשם וחוכים    לפניך ללקט [בין עמרים] / לבל יהיו סבוכים    ובין העומדים לדרש תבונה / ישו להם לפניו מהלכים    בנשוך נחשי סכלות תשו נס / תבונתך להחיות הנשוכים    ויום יום תערך נרות תבונה / ואל יהיו כאש קוצים דעוכים    ויאורו פניהם בהדרך / ומברכתך יהיו ברוכים.        "
2535,שמואל הנגיד,32,1,1,1,1,0,0,שמואל הנגיד,   	 	 	    [גבר אשר חרף] / ר'      גבר אשר חרף לך    ותחריש מגמלו    רבים יחרפוהו וי-    הודון לך שתקך לו.        
5335,דוד פוגל,206,1,3,4,1,0,0,דוד פוגל,"   	 	 	     הה, ספינותי השחורות,  מה-נרדמתן חרש  ברחבי הלילה  כתרנגולות נמות!      לנשימת מלחי אין-שמע  מכנף העתים אאזינה,  כי אתם אויתי לנסע מעט. –      משלמות קיצים פרועים  נשרו זמירות נערות  כנצה לבנה.      על שבילי תבל ערמה  עוד ידלק כלב יחידי  אחרי לא-מאומה.      ושמש בורחת מכפר אשר חלף,  מה נאנחה בחפזה  בדלי מי בארות. –      האם לא נמתח עוד פעם,  הוי מלחי היגעים,  מפרשינו השחורים,  כי נסור אל הבקר?        "
2855,שלמה אבן גבירול,40,1,1,1,1,0,0,שלמה אבן גבירול,   	 	 	    בעלות יה / ר'   ולה פי אלתד͘כ ّ ר [ולו בעניין הזכרת (השם)]  — È — — / — È — — / / — È — — / — È — —   בעלות יה על לבבי    כי בכל אין לך דמות אין    זכרך תבע שפתי    אם חשכתיה תמאן          
144,יהודה ליב גורדון,2,1,3,3,1,0,0,יהודה ליב גורדון,"   	 	 	     מאה שנים היום – מנטפי-אורה  יד היוצר אז בית חמר רקמה  ונשמה נפח בו זכה וטהורה,  וכמלאך פניו שלחהו האדמה.  שלחהו לשמר עמו מן השאטים אותם,  לבנות הריסותו ולחזק בדק,  לרפא לשבורי לב ולחבש עצבותם,  לבקש את נרדף ולרדף צדק צדק.  וכרוב זה הסכך בשנותיו דר דרים,  לארכה ולרחבה מתהלך בארץ,  יקום עם מרעים, ישר אל גבורים,  באשר חללים, שם הוא לעמד בפרץ.  עמי, מי סכך אל ראשך ביום נשק,  בכל אשר שמו במתניך מועקה?  זכרו ימי מצרים, זכרו חמת דמשק,  זכרו רומיניא, סוריא ומארקא.  זכרו כי כשר הגדול מיכאל  בא גם אל ארצנו שר זה פעמים  זכרו צדקת פזרונו בישראל,  זכרו אשר עשה בתוככי, ירושלים!  שורו תוי פניו פה על הלוח  אם לא כל מעלות רוחו בם ראות עינים:  יראת חטא, ענוה צדק ונדיבות רוח,  ועל כלן – אהבת עמו, חבת ירושלים!  מאה שנים היום מעת אלה הפנים,  מנטפי-אורה בידי יוצרם נכונו,  ובעט ברזל משמרת לבני בנים,  על לוח זה אתם אותם חקנו.  ולנגדם פניך תמיד בראותם,  תבא גם רוחך בלבב אחינו,  ושמו את ציון על לבם כחותם,  ינחמו חרבותיה ועפרה יחוננו.  אז תרום בכבוד קרן עמך –  וכבן-עמרם אז מעבדות גאלנו  כן אתה, בן עם-רם, לקץ ימיך  פניך ילכו והניחות לנו.       נעשה ונגמר בשנת המאה לחיי השר הצדיק שליט“א, ה' אלפים תר”מד ליצירה, ויתנו קול ביהודה ובירושלים להביא לה' משאת משה עבד האלהים על ישראל במדבר (ד“ה ב' כ”ד, ט) לפ""ק.       "
2857,שלמה אבן גבירול,40,1,1,1,1,0,0,שלמה אבן גבירול,"   	 	 	    1   שביה עניה / בארץ נכריה  לקוחה לאמה / לאמה מצריה2  מיום עזבתה / לך היא צופיה3 –  השב שבותה, / רב העליליה4,  ואם עשיריה5 / תהיה שלישיה6,  וחיש7 קל מהרה / ובשרה באליה:8    רני, בת־ציון, הנה משיחנו –    למה לנצח תשכחנו?     לכל תכלה9 יש / קץ ואין קץ לפרצי,  כלו שנותי / ואין מתם10 למחצי,  שכנתי בגלות / טבועה בבצי  ואין תופש משוט / אניה להוציא  עד אנה יי, / תאריך קצי11?  מתי קול התור12 / ישמע בארצי?    שמך עלינו נקרא13 אל תניחנו –    למה לנצח תשכחנו?     מחוצים ולחוצים / סובלי מעמס14,  בזוזים וגזוזים / נתונים למרמס  עד אנה יי, / אזעק חמס –  ולבבי־בקרבי / המס ימס.  זה כמה שנים / עובדים למס,  ישמעאל כאריה / ועשו כתחמס15    זה יניחנו וזה יקחנו16 –    למה לנצח תשכחנו?     הקולך17 זה הקול, / גולת אריאל18?  עלזי וצהלי, / בתולת ישראל,  לעת הרשום / בספר דניאל.  ובעת ההיא19 / יעמד מיכאל  ויקרא על הר: / “ובא לציון גואל”  אמן ואמן20 / כן יעשה האל.    כימות עניתנו כן תשמחנו    למה לנצח תשכחנו?        גם שיר זה שיך לסוג שירי הגאולה. והיו אומרים אותו ביוצר לשבת א‘ אחרי הפסח. בראש ד’ הבתים השם “שלמה” (ש‘ביה, ל’כל, מ‘חוצים, ה’קולך). גם הוא שיחה בין הקב“ה ובין כנסת ישראל. שלשת הבתים הראשונים דברי ישראל; הרביעי דברי ה'. בסוף כל בית חוזר הפסוק ”למה לנצח תשכחנו"".  ↩    לאמה, לאמה מצריה: כמו עבד לעבדים, ופרושו עם ישראל לקוח להיות 	לשפחה לישמעאל בן הגר שפחת שרה.  ↩    צופיה: מצפה ומקוה.  ↩    רב העליליה: גדל המעשה, היינו ה' העושה גדולות ונפלאות.  ↩    ואם עשיריה: לאם שנשאר ממנו רק החלק העשירי.  ↩    שלישיה: חשובה כולד השלישי לבטן, כמו שנאמר: עגלה שלישיה"".  ↩    וחיש: לשון צווי.  ↩    ובשרה באליה וכו' ובשר אותה באליהו אשר יבשר לאמור: “רני בת ציון הנה משיחנו”.  ↩    תכלה: וכו' לכל דבר שמקוים שיבוא לו סוף.  ↩    מתם: רפואה המשלימה את החסר.  ↩    קצי: קץ הגלות.  ↩    התור: זמן הגאולה.  ↩    שמך וכו' פסוק	בירמיהו.  ↩    מעמס: משא שהאויב מעמיס עליהם.  ↩    תחמס: עוף טורף.  ↩    זה ינחנו וזה יקחנו: כשישמעאל מניח אותו לוקח אותו עשו וכשעשו מניחו לוקח אותו	ישמעאל ואין לו מנוחה לרגע.  ↩    הקולך וכו‘: מכאן עד “גואל” דברי ד’.  ↩    אריאל: כנוי לישראל.  ↩    ובעת ההיא וכו': רומז על זמן הגאולה שאז יקום המלאך מיכאל “השר”	כמספר בספר דניאל פרק י""ב א.  ↩    אמן ואמן וכו' עד הסוף דברי ישראל.  ↩           "
6433,יצחק מירקין,379,1,3,4,1,0,1,יצחק מירקין,"   	 	 	    משל.     אחת מבנות כפרים הפתיות    נקרתה בעיר גדולה ונכבדה,    ותבוא הכפרית הלא־למדה    לראות בבית מקלט החיות.    והנה אנשים מדברים יחד:    גם בין־מהלכי שתים נמצאים    אנשים מפיצים אימה ופחד    ובמקלט־כזה ראוים להיות נכלאים.    גם ישנם אנשים נבערים,    ובפרט בני הכפרים,    דומים לעתדים ופרים,    טובתם הבל ורעתם אפס    וראוים להכנס עם־הבהמה ברפת.    ותקרא הכפרית ותאמר: אדני!    למה זה חנם תחרפני?!    מתי ראיתיך ומתי ראיתני,    כי מטרה ללעגך שמתני?!    ויען האיש: סלחי לי, כפרית ידידתי,    גברתי הנכבדה, שרתי,    זה עתה נודע לי מפיך,    כי באמת חרפתיך.    אבל לא עלי תלונתך,    כי אם עליך,    כי חרפת את עצמך    עתה בדבריך.        "
3206,שלמה אבן גבירול,40,1,1,1,1,0,0,שלמה אבן גבירול,   	 	 	         שחי לאל יחידה החכמה / ורוצי לעבד אותו באימה  לעולמך פני לילך ויומך / ולמה תרדפי הבל ולמה  משולה את בחיתך לאל חי / אשר נעלם כמו את נעלמה  הלא אם יוצרך טהור ונקי / דעי כי כן טהורה את ותמה  חסין ישא שחקים על זרועו / כמו תשאי גויה נאלמה  זמירות קדמי נפשי לצורך / אשר לא שם דמותך באדמה  קרבי ברכו תמיד לצורכם / אשר לשמו תהלל כל נשמה.              
6750,חיים דוד נוסבוים,402,1,3,4,1,0,0,חיים דוד נוסבוים,"   	 	 	    (תהלים קי""ג, ג')     ילבנו פני קדים,    אור שחר בהלו;    יולד שמש בקר,    גלת כסף כלו!    יעל רום מרומים,    עד חלדי צהרים:    יצהיל, ייטיב פנים    בזיו-זהב אפים!    יאדמו שמי ערבים:    קלסתר פני החמה,    כנטותה מערבה,    גלה אדמדמה!   * * *   יולד ילד קטן    יונק חלב שדים:    תינוק שעשועים,    ינשא על כפים!    ישגה מעלה מעלה,    בחור כארזים;    יאירו פני הנוער,    בקרני פז מופזים!    ירדוף אנוש קדים,    נפלו לו חבלים    במדבר, בערבה:    תחת אור – – צללים!        "
5207,פרידריך שילר,198,1,2,3,1,0,0,פרידריך שילר,"   	 	 	    נושא השיר היא האגדה היונית הזאת: לצרס בת יופיטער, הממונה על הצמחים, אבדה פרוזרפינה בתה ולא נודע אנה באה. ימים רבים בקשתה האם השכולה ולא מצאתה עד אשר נודע לה כי מלאך הדומה חמד יפיה בלבו ויורידנה אתו לבאר שחת. ואחרי אשר כל יורד שאול לא יעלה והיא כבת אלהים לא תרא השחת וא“כ בתה לא תשוב אליה והיא לא תלך אל בתה, לכן עשתה את צמח השדה למלאך שלוח ופרי הארץ לציר אמונים בינה ובין בתה: הצמחים המציצים הם מלאכים באים מן הבת אל האם, והנובלים הם ההולכים מאת האם אל הבת. נקל להבין כי המשל הזה רומז על התמורה התמידית אשר בטבע, והוא ע”ד: תוסף רוחם יגועון ואל עפרם ישובון תשלח רוחך יבראון. עשבי השדה, שהללו נוצצין והללו נובלין, הם כמלאכים שלוחים וכסרסורים בין החיים ובין המתים.       האביב ישוב ממעונו רקיע  וחדשה כנשר תבל תופיע;  גבנוני חמד עטו ציץ ופרח  מעל כל הפלגים נצמת הקרח,  ותכלת מופזה מקצות שמים  תשקיף אלינו מראי משקע מים;  הרוחות ישיבו שובה ונחת  יישגשג כל עץ, כל פארה פרחת;  שירים ורננים ביערות הקיצו –  כלם פה אחד עלי יתנו קולם;  ""פרחי האביב ישובו יציצו,  “בתך לא תשוב – לא תשוב עד עולם”.    ימים רבים עברו, שנים חלפו,  כדור כל הארץ רגלי צנפו;  קרני המאור הגדול שלחתי  למצוא את בתי רביתי, טפחתי,  אך עקבותיה עד כה לא נודעו  אף שמץ מנה אזני לא שמעו.  הכל, השמש, הכל את חושפת,  אך לי לא תוכלי למצוא הנאספת!  האתה, שר עולם, יפיה חמדת  ובנעימות פניה תשבע נחת,  או אתה, מר מות, אותה שדדת  ותורידנה אתך לבאר שחת?!    הוי, את מי אשלח מי ילך לי שמה  באשון ליל נצח ובבטן האדמה?  מי יצלח לצלוח נחל הבליעל?  ארץ מאפליה מי ירד ויעל?  הן מיום מימי הנחל ינהרו,  עוד רגלי איש חי אותו לא עברו,  ונאות תפת מחשכי ארץ שחת  עוד לא נגלו אל עין נפש צולחת.  ארחות אלף יורדות חדרי מות  ומשם לחיים לא אחת תשב,  ונהי שועת בתה בבאר צלמות  על כן אזן האם לא תקשיב קשב.    מה-שפרה נחלת אשה ממתי חלד  כי בת-חלוף היא, כי למות תולד  מחמד עינה כי יקח מעליה  היא תלך אליו כי ימלאו ימיה,  אך גרי בית אל ונצורי אל-מות  הם לא יראו שחת, לא ירעם מות  ובעצמותיהם אם בוא יבוא רצח  יאריך מכאובם כגבולות הנצח.  אדיר במרום! אנא הורידני  ממושב אלהים לבאר השחת,  שם אהבתי אל בתי תרפאני  מכאב אנוש וממחלה נצחת.    לו שם אל ארץ תחתיות ירדתי  אל מלך בלהות בלאט צעדתי  (שמה לימינו בת-אוני יושבת  על כסא כליון בדביר צלמות,  שוא תחפש עינה הנמגה למים  נגה אור יום וברק שמש שמים,  לשוא אל יולדתה נפשה נכספת,  אני הרחק מנה אתע זועפת)  אפח בה רוחי ובחם לבי אחם  לבה הקפוא עד כי ישוב יחי  ובכור מות גם הוא, לא ידע רחם  גם הוא מקול בכיי ירד בבכי.    אך שוא אצפה, הבל איחלה,  אמרת אל נערץ תקום ותהי סלה,  וכמו כוכבי אור במסלות יישירו  ותקופות לכתם המר לא ימירו.  ממחשכי שחת הסתיר פניהו  על דרכי השאול לא ישים עיניהו;  כל חי ויקום המות יבלענו,  עד בלתי שמים לא יפליטנו,  עדי על נבכי נחל הבליעל  תשב הרוח, יגה אור זורח,  עדי גם שם שמש בהדרה תעל  קשת בענן ובלילה ירח.    האמנם לצמיתות מני אבדה  וכמות גבר חדל דומה ירדה?  האף אמנם כל אות לי לא השאירה  בו אתנחמה עת זכרה אזכירה,  ועב­תו­ת אהבה, בם יחד רתקו  לב אם ובתה, הכלן נתקו?  הכי לא נשאר כל צמיד וחבר  בין ראי שמש ובין יורדי קבר?  לא, לא לצמיתות האל הפרידנו,  רק מעיני, לא מאזני, נעלמה;  עוד שפה ודברים אל נתן לנו  לשיח יחד מעמקי אדמה.    עת הנצנים ימותו יבלו  ומרוח הסתיו עלים יפלו  כל עץ יחשף מענף עד שרש  וערירים יעמדו סבכי החרש –  אז תבא תקותי בי ותחייני  מסלול ודרך אל בתי תורני:  לשחת אקריב כל זרע זרוע,  כל עשב כל זג מפרי עץ נטוע,  ובמעבה האדמה אותם אזרעה –  צירי אמונים אל בתי לי המה;  הם לי לפה ובם עמה אשתעה,  אדרוש טובתה, לה שלום אשימה.    ובשוב האביב מחביון שמים  אל קול הזמיר צלצל הכנפים  אז יעלו הקבורים ממשואת אמש  יחליפו חיים מזהר השמש,  ומזרע כל פרי מתו לעין  זו נבלו לשחת היו כאין  ישובו יופיעו בגיא וגבע  עטי רקמתים ושלל כל צבע;  ובעת נצרם ישתרג, רומה יעל,  יטמן שרשם בעפר מתחת  ועטיני התהום ושחקים ממעל  ישקום דשן עדנים ירוום נחת.    רגלם עד עמקי השחת תגיע  ובארצות החיים ראשם יופיע –  צירי אמונים מאת בתי המה  הם לה לפה, על ידם אתנחמה.  כשבויה בתפתה אם יעצרוה  וראות את פני לעלות לא יתנוה  מרבאות פיות פרחי תפארת  אשמע הוד קולה, אשמענה דוברת:  כי גם שם במקום אור יום לא זרוח  במקום אבדון ומות נשקו  עוד תאהב נפש עוד יחוש הרוח  והמון המעים לא התאפקו.    ובכן ברוך אתה לי, גיא וגבע,  וברוכים כלכם, צאצאי הטבע!  על מחלפות ראשכם אשים זר קרנים  ואמלא כוסכם מטל השמים,  ויפי הוד הקשת אחר הגשם,  המחפרת יפעת אדם ולשם  ויקר אור ערבים בקצות רקיע,  אשו עליכם והדרכם אגביה.  ותהי לי לחק: כלבוש תבל קרח  אלבש אני קדרות ארד בבכי,  ובשובה ללבוש נצנים ופרח  תשוב גם נפשי היבשה ותחי.        "
6710,חיים לנסקי,385,1,4,4,1,0,0,חיים לנסקי,"   	 	 	       אמא לי קנתה מחברת,    גליונות עשרת,    לבן שבלבן.    על גבם נטיתי פעל    עם שם עצם “אהל”    בכל גוף וזמן.    יד מורי אבל מותחת    קוי אדם תחת    כל תבה וטור.    כל דפי כמעט אכלו    הקוים הללו    כאודים די־נור.    כן, בדיל הדל הצגתי.    על פי נס הצלתי    מן האש רק דף.    על הניר הזה חתם    לי הרב מטעם    תעודת נשרף.    נדיבי עמי, חנוני!    גמילות חסד תנו לי –    שתים אגורות.    במחירן אקנה מחברת,    גליונות עשרת    חרותי שורות.    מחדש אטה שם פעל    עם שם עצם “אהל”    בכל גוף וזמן.    לא תשלט בם אש כקדם,    אך תחתם באדם    “טוב מאד” סמן.        "
6515,שלמה מנדלקרן,382,1,3,4,1,0,0,שלמה מנדלקרן,   	 	 	     בין כוכבי ונרה ומרס נתנה האדמה    על־כן חליפות עליה – אהבה ומלחמה! 1        כתבתי כאשר שקטה הארץ ממלחמת פרייסאן ועסטרייך בירח האיתנים שנת “ולא ישא גוי אל גוי חרב” והשלום הושב על כנו. וידוע כי כדור ארצנו בשטת כוכבי הלכת תלוי על־בלימה בין ועגערה אלילת האהבה ובין מרוז אליל המלחמה לפי הגדת רומי. –  ↩           
943,משה אבן עזרא,11,1,1,1,1,0,0,משה אבן עזרא,   	 	 	     עורב אשר קנן עלי שערי / על מה כצל ברח ועוף דאה?    מדי ימותי אאלה על כי / ברח ותחתיו קננה דאה!          
1940,אפרים לוצטו,27,1,2,2,1,0,0,אפרים לוצטו,"   	 	 	     הכן, יצחק, הכן תבת עץ גפר,    ופרוש אל התימן כנפי דגלך.    חרוץ טריאסטי רוץ בגאון גליך,    ודמה דודי לצבי או אל העפר.     כי שם ראה תראה אשכל הכפר,    היא העלמה חנה שמחת גילך;    את אזרועה תפתח, תקרב אליך,    ונפש החולה תמצא כל-כפר.     הנה בלבוש מלכות תשב מנגד,    נאוה ומענגה תשקיף אותכה,    חלב ודבש תזוב, תזל כל-מגד.     ברך קופידו נא, ברך המחץ,    בדשן התענג, וראה איככה,    תבאנה טובותיו אחר הלחץ.          "
862,משה אבן עזרא,11,1,1,1,1,0,0,משה אבן עזרא,"   	 	 	     מפני חטאתי / נמוטו פעמי   /  ולעון שחרותי    וזדוני עלומי   /  אבדה תקותי    ואין שלום בעצמי:                תה' לח, ד     מפני חטאתי / מהלך אני שולל /  כל היום קדר    דוה לבב ואמלל  /  וכלוא לחטא עולל    ובהבל ימי:             איוב ז, טז     מפני חטאתי / ששון נפשי נגמר  / וצופי ברוש המר    ולמאד מר לי מר / ושלח יד וגמר    ידיו בשלמי:     תה' נה, כא     מפני חטאתי / הן יזוב כבדי   /  וגם גלה כבודי    והדרי והודי   /  והבאתי לפידי    טעמי מקום שלמי:        מפני חטאתי / נגלו כל עלמי   /  ותמו כל זמני    וספו כל תמימי  / ובו קמו קמי    ובו נתקו זממי  /  אבדה תקותי    ואין שלום בעצמי:     תה' לח, ד       "
5107,"איתמר בן-אב""י",117,1,3,4,1,1,0,"איתמר בן-אב""י","   	 	 	    א.  היה היתה לפנים, בארצה רחוקה,  בארצה כלה אור וחמה מתוקה,  היה היתה לפנים נסיכה קטנה  נסיכה אהבוה כל אישי המדינה.  ויפה היתה היא, הנסיכה היפה,  לבנה, ותמורה, ועיניה כים.  עורה משויה, לבת־אש השפה  וגלי־שערות אין ערוך ליפים.  ויהי כי גדלה ובקשה כבר חיים,  ויהי כי היה זה־לבבה כבר מוכן,  ויעבר על פניה, בישבה אל חלון  הרועה הצעיר של עדרי הצאן.  ב.  לא מזהירים היו בגדי הרועה,  אל מתנו כל חרב לא היתה חגורה,  כל ספיר, כל שוהם לא ענדו כבעו  רק מקל־הרועים לידו סגורה.  אך משתי רואותיו נתזו ברקים  זהורים ותכופים כברקי־השחקים,  כל זרוע מזרועיו ערומת־עצלים,  כל רגל מרגליו חפשית־נעלים.  ללחן חלילו, כי החל לחלל  התקבצו וקפצו עשרות הכבשים,  ומימי הנהר ממרחק מוצאם  זרמו וזמרו, אף ספרו מעשים.  ג.  עבר הרועה על פני החלון,  רתת אז עמד וישען אל אלון:  ותעור הנסיכה ממתוק־חלומה  ובראותה הרועה – השתגעה!  מיד אל אביה, המלך אביה  ואל אמה המלכה הלכה:  "" – אבי ואמי, זה עתה פגשתי  את לוכד־לבבי, שאהבתי"".  חשב אז המלך, בגדול־בטחונו,  חשבה המלכה בהסכם לרצונו,  כי נסיך מנסיכי המדינות השכנות  המדינתה זה בא אהבה לו לקנות.  ד.  ""הגידי, בתנו, הגידינו מיד,  מה מראה לאהוב־לבבך?  הרוכב הוא סוס כגבור וציד,  המבריק זהבו מזהבך?""  אז תשא הנסיכה את עיניה בצחוק  אל האב והאם המקוים.  כל חשש בלבה, ובמבט למרחוק  פתחה ואמרה בנעורים:  – ""לא זהב, לא פנינים ללוכד־לבבי,  לא המון משרתים, לא סוס בסוסים  ובמקום החרב השנואה לי כל־כך  מקל־הרועים, וחליל וכבשים"".  ה.  ויהי כי שמעו האבות הגדולים,  האבות הטובים את זאת,  ויוציאו צו להגלות מהעיר  את הרועה שהעיז כה לחיות.  ותחזר הנסיכה לחלונה שנית,  וראשה רכונה מיגון.  דמעות לריסים, ללחיה חורון  ומותה כבר רחף וישחית.  אך פתאם ממרחק קול־כה־מתוק  קול חליל שהמה ובכה,  ותעור הנסיכה, ותקשיב למרחוק  לשירה הנוגה, הברוכה.  ו.  הוא חלל הרועה הרועה הגולה,  כי הולך הוא לבלי־שוב עוד ועוד.  כי אהבת־היאוש־והדם הוא חולה –  לנסיכתו, זו יפת הוד־כל־הוד.  הוא בקש לבל תשכח את המית זה לבו,  בזהב ארמונה האדיר.  הוא הבטיח לשמור את זכרונה בקרבו  ולחשוב בה תמיד ותדיר.  הוא נשבע לה ממרחק גבוהי־ההרים  כי היא ורק היא שלתו.  כי ימים יעברו, ולילות סוערים  עד יקם נקמתה – במותו…  ז.  והיות שהמים, בין גדות הנהר,  התמידו שקשוקם הנצחי.  היות שהשמש, על אמיר גדול־ההר  הבטיחה נפלאות השקיעה.  היות, ובאויר אחרונות צפרים  שוררו את שירת הגבורה,  ומורד אל ורד שרידי הדבורים  יעצו מנוחה ורדימה –  ותקפץ הנסיכה ממסגר חלונה  אל עמקי הנהר הסואן,  וכפרפר בן־יומו, בכנפי שלמתה,  צללה מול רגלי אלונה.  ח.  ויעבר המלך, ואתו המלכה  אל גדות הנהר האכזר,  שמשך בשאונו לתוך זדוניו  את הבת היחידה, הרכה.  ויצו למשותה, ובידו רועדה  חפר את קברה במרעה:  ושני חיילים, בפקודת אדונם  קברו על ידה גם רועה.  כי הבין אז המלך ואתו המלכה,  שאסור הוי! לאסר ולגרש אהבה:  שנסיכה בחיים ורועה בחיקה,  טוב מאדיר הנסיכים באין נסיכה.           "
4295,אלתר לוין,50,1,3,4,1,0,1,אלתר לוין,"   	 	 	    אריאל /        כאריות ענקים בלילות מסביב לקריה הנצחית,    טבועים בהדי סהרורים, ההרים החולמים ירבצון;    לבנה גועת, אלמת עולה בחצות ובדממה    ברבע האחרון העצוב, מצניעה בלכתה ובנגהה.    אין צרצור, אין אדם, אין כלבים יפריעו שלותה,    בטלי הנשף רוחצת המשקים פיטנים בודדים,    מרוים ומפרים חזונם יליד מועדי ירח.    ברבע האחרון מטילה ודמעת הפרידה על לחיה    מנוף הררי ועמית חור כמוה בנשף…    נפלה הברת הרעמים, זנקה אדרת, התגלה    פרצוף אלהי ומסתורי ממעל לקוי ההרים    העוברים וחותכים ושרטים בירכי שמים הלבנים;    יד ברזל למרום נשאת, מתהפכה בגרור עצבים,    צלה מתחלחל ובהק החלל בין אצבע לאצבע    רועד כלשונות האש לנרות המנורה בחלון!    רעד צל גו מהדק, ממשך ומתמר כברוש,    מתפשט, מתפתל ועולה ונראה ציץ ראשו המבריק    בראשי גבנונים מנגד, שפך עליהם ממשלתו,    סופו וראשו בהר כגשר הוא נמתח על עמק.    באמצע הבריקה הזוית משלשת צורתה, הנדסית    והיא פירמידה מוארה והוא אור הנבוב החבוי    במסגרת הצללים הנופלים מעבר מזה ומזה,    צללי רגלים מתמרים, דק-דקים, מהקצעי רמח,    עולים מלמטה ככידון, מתעבים למעלה בירך    כמגדל ההפוך על רכסו, הפך הדמות לעמודים;    הבהיק הפרצוף הסתרי, האלהי, השמימי, השרפי,    התכונן לרעמות, נחשלים ונותן את קולו האדיר!    עמודי אש חרון מתפלצים, חורקים, מריקים חרמים,    מתכוצים לעשת הגרמים ועולים בזרוע נחשתם,    מתכוצים שרירי הזרוע, שלשלות סבכי הרים,    שלוחי מר נפש ורוח, ספוגי נחרת הזועה;    דולקות עינים לפידים, בוערות כאבוקות בלילה,    צורבות האשים בשפה, זדון חשמלים מתלקחים,    מרעידים הבבה בעין, מרעידים הריסים לאישון,    נראות כעוברות על גדותיו עיני השקד הגדולות    ממלוי הלב מכאבו כמעין מתמלא עם מלקוש,    כאשר אבן נזרקת מטרידה מימיו בלילה!    רועדים ליפי עצביו, עולים ויורדים נדהמים,    אדמים הכתמים, נקודים זרמי הדמים הנוזלים,    נטויה היד למרום, כנף עננה נשברה,    ונטוי הזקן למרחב, נפנו קוצותיו הימה;    בלורית החצפה הקשה, המולכה במצח האיום    הלועג לאל ובני אדם במענית הכפולה על לבו,    תנפנף כדגל בתרן, נטויה לחפצי הסער…    נפתח הלוע בלוית שלישיו הרבים, הלבנים,    אחריהם התלבטה ונפלה כארז בן אלף בלבנון    לשון מדברת ונעוה מורמה מול מעון האדירים:    "" אריאל, אריאל!..""    ככלוב ברזל ללביא חנקו ההרים הקריה    ואין איש יודע אם הרים סתרם מבקשים במחבא    קריה גבורה ונצחית, עליה מורא לא יעלה;    או היא העיר הרועדת מתלטפה בין רגלי ההרים,    מתכוצה במגור ומחבקה צלעי גבנונים ענקים…    "" אריאל, אריאל!..""    לטשה העין בפרצוף, מחצב דינור בעלטה,    רבבות לגיוני הברק ממבט החודר נולדו,    רועדים במקסם החשמל, פורצים ושבים ופורצים    בזיוי מדוחים ומראות המתעים בקסם על בד.    נמעדו מסמרות הכסף, נטועי הכפה הכחלה,    דבוקה אליה הלבנה, נופלת ולולא העבים    מהרו אליה, התפרשו תחתיה ותפל עליהם;    עליה כוכבים מתעלפים, ככפתור חשמלי הזונק    בנגיעת יד ברזל, פורצים ונופלים ברעדה.    הזדעזעו עמודי האור בשמי הדרום חלבונים,    הכה הנוף בסנורים מאורות מתגלים ובורחים,    אחוזי הסער לרגע כתנועת הלולב בחג;    רעדו אלנות, נדמו, התחמקו, התגמדו ואינם,    השתטחו על פני הצלמונים, רועדים לבהק הנשף;    רעדו ההרים, ההרים, רעדה הקריה, הקריה,    רעד הנביא הקדמון, קנא בריוני האחרית:    "" אריאל, אריאל!..""    זרק עופרת הקול בלבב ההרים רועדים,    נחנק, התאבן לנציב, מכה הברק בסער!    הקריה הנצחית נתכה גוש אחד ודומם ומת,    התכת האבן וגיר להדי הפתע התאבנה,    נגלדה כדמע בבבה בימות הכפור וקפאון;    נתאבנו הדמעות בעין, עלו ותפרצנה דרך    חרישית לראשה המנמר, גלוח וגזוז וחלק    והוא הוא הטל השטוח לגגות בעצם הלילה!..    בוקעים קולות הלילה בקריה הנצחית, רבתי,    מתפשטים בהרים החולמים טבועים בהדי סהרורים;    עולים צאלי הדיוקן, פרשו כשפיפון על ראמות,    הבהיק הפרצוף הסתרי, האלהי, השמימי, השרפי,    דלה הדברים מלועו, כאשף מגרונו הנחשים,    משליכם בזעף וחרון, זורקם לעמת הקריה:    "" אריאל, אריאל!..""        "
5714,יעקב שטיינברג,261,1,3,4,1,0,1,יעקב שטיינברג,"   	 	 	     סב אל פני האחרית ודמה לעלה-שלכת,    זה כנו מט לנשר ורקבון פז על פניו: –    באדם נאמן תיף חרטה מברכת,    וגאון כל קץ יספר ברמז כמישה ענו.    עמל כל פריחה בא ותם כחטא קדמוני,    ומרי כל רצון מהול בקנאת חיים דלוחה;    אך מי זה, תם או עקש ויתעב פתרון עני,    ושח בעל התלונה בלכתו אל המנוחה?    הפתרון דל ועור – אך נחם וענוה    יובילו אותו חרש כדמות שושבינין שנים;    והם יהלכו בטח בנתיבה הנעצבה,    והם ייטיבו ראות עד קצה כל גבול החיים.        "
1096,שאול טשרניחובסקי,16,1,3,4,1,0,1,שאול טשרניחובסקי,"   	 	 	     בארץ אפרים… בקצה בעיר    עוד חמה מטפטפת על הרי הגיר,        משקעתם בנגהות, מזהבתם בנשיקה,    מציתה עב עפרות-הזהב בבקעה,        מבעירה משאבי הנחל הרן    בין שקמות השפלה ומשוכות הגן.        לרננות תובלנה רצועות עינים    אל גיא האשרה אל שביל בין-חמנים.        שם עמדה עשתרת בפריצות של תם    בבית מרקם תכל וכתם,        שרקמו על לבן, ארגמן ותרוג    הנשים הלאות מאהוב, מערוג.        ילדות טופפות עטורות בכליל-    שערה הקיפו האלה בשיר-גיל.        כתנת-בד לבש הכהן-לבעל,    מסלסל בשער ונעלים לא נעל.        מפך-כסף יצק את שמן-הפז    כדת, וכמשפט לאל עם מאד עז.        ובעודו כן עומד על יד המזבח,    והנה מיהודה הופיע אורח,        אדרת השער ואזור העור    על מתניו, וחמה בעיני השחור.      התמר העשן על מחתת הנחשת,    הריע הנביא: ""מה תקטיר לבשת!        האין אלהים בישראל? פס אל?    והפכתיך לשממה, ללא שם וללא תל –        אני, מוציאך מארץ מצרים,    אני, המצילך מרבים ורעים!""…        ועמדו מרקוד העלמות בין-תאנים,    עמדו משתאים מחרשים הזקנים.        מסביב – סוף-אביב, בכורי היבול,    ערמות כסמת וקטרת-בתול,        ועמד מלא-עולם, העיר והחוה,    קודח ומרעיד מכאב טרם-אוה,        מיחם ורוה הזרע הנם    באשמני הארץ ותהומו של ים.        התבוננו נבוכים – הגברים, הנשים    הדיוטות וכהן, עבדה וראשים;        ""ולמי כל השפע, כל רזי-הליל,    אם לא לעשתרת ולבל?""   תל-אביב 1934       "
6001,יהודה קרני,332,1,3,4,1,0,1,יהודה קרני,"   	 	 	     אף החבצלת אהבתי,  כמוך היא גאיונה ולבנה;  ידעתי: אצילות מתניך  בגבעול הפרח נתנה.    גביעיה עוד טרם נפתחו  וכבר בא אל אפי הבשם;  וכבר הממוני הריחות  ונשב חלומך הקוסם.    אף החבצלת אהבתי,  כמוך היא לבנה, גאיונה;  אין זאת, מצוף שפתותיך  הוצק בה נעם ששונה.        "
6945,אברהם בן־יצחק,435,1,3,4,1,0,1,אברהם בן־יצחק,"   	 	 	     לרגעים מאד מעטים יש אשר תשא  בך את נפשך כאגל הבדלח:  עולם מלא משמשו ושבור־גונים,  כנסת מראות ודברים רועדים;  ועיניך לעולמך  כאל אגל הבדלח –  ואולם עולמך הן יחרד להשתפך  ובמלואו לא יעמד  וחרד אל כל אפסים…  והן לכל העולמים אתה נתון. –  קצוי מרחקים אורירים מעיניך ינהרו  ובעותי מחשכים בהן יתעמקו; –  ומצאוך הדברים הרחוקים והקרובים –  ודרשו נפשך.  בדמי הלילות  תעמד בראש הרים,  ואל בין כוכבים קרים וגדולים תשים ראשך.  ושקעו לארץ החיים מתחת;  ועל אחרון יקוד צרתם  תרד השכחה השחורה –  ואתה ער בלהות  מעל לחשכה.  וכוכב כי יפל  מחרדת להב שאגה עולה  ממצוקי האבדון לשמים –  ונפל הכוכב אל נפשך  וכבה בתהומה…  ובהיות הבקר  והנה מרחף אתה על־פני התהום  לרקע עליו את שמיך העמקים,  והשמש הגדול בידך –  עד ערב.        "
3896,אברהם אבן עזרא,46,1,1,1,1,0,0,אברהם אבן עזרא,"   	 	 	    אהבה (?)       א […] ה……..] ממה    […]וגה נפעמה, כרחל נאלמה,    […]ם יום שוממה / […]יני למה למה    למה מר תבכי / וכך […] י[…] רה אל חכי    כי אתה תגיה חשכי, [יי] וא[ד־ני] יגיה חשכי.    בעוד כאילת / אהבים […שלת]    שמי [שם] חבצלת / [………] לת –    והיום ננעלת, / מבקשת דלת,    ל[…]ל [..דרכי] / [….] כל [….] ל [….]ני [ח]כי.        ׳ראי, יונתי, איך / כרגע ארפאך,    וכאשר אמצאך, / עלי צד אשאך –    כמו עד משאך / וחזון מקראך –    כאומן על ברכי, / להעלות נר ערכי / וניחוחי נסכי.׳    יצו אל הגומל / חסדיו ללב עמל,    חיות נפש אמל / אשר כסוף קמל,    ולעובדי סמל – / כיום הר הכרמל;    בצאתי מפרכי – / יהי שלום בסכי, / לרחבי ולארכי!        "
1103,שאול טשרניחובסקי,16,1,3,4,1,0,1,שאול טשרניחובסקי,"   	 	 	    1   לפחה תכרע ליאקוס,  כרע וכרע לו לוזיר,  אם ארמטולוס היית,  במדינה תהי מושל.  ""עד שבחיים ליאקוס,  לא ישתחוה לעולם;  אך סיפו שלו – פחה לו;  אך רובהו – הוזיר!""  ואלי-פחה שומע…  ויאנף מאד בסורר,  ופקדות כתב, אגרת,  כך צוה וכך פקד:  ""ולי גוקס, עושה חושה  בערים ובמדינה,  ואת ליאקוס הבא הנה  ומיד חיים או מת!""  גוקיס שוט ישוט בחבל,  אחר לוחמים ירדף;  מצאם, ובא מפתיע,  כבר הדביק החלוצים.  קונטו גיאקופיס הריע  ממרומי הסוללה:  ""אל העבודה, בני לי!  אל הקרב עלו, בני!""  הזדרז ובא ליאקוס,  באון תופס בשניו סיפו,  לילה ויומם נאבקו,  שלש-ימים, שלשה לילות.  בנות-אלבניה תקוננה  עטות-אבל, שחורים,  על עקבו שב ולי גוקס,  נחנק בדמיו שלו.         בימי מלחמת השחרור של היונים עם התורכים היו הארמאטולים (נושאי הנשק) והקלפטים (הגנבים) – כל איש מצוק ומר נפש – הראשונים שיצאו למלחמה בין גבורי המרד, והיו מסתתרים בהרים ופושטים ונלחמים באויב התורכי, ממש כמו בימי יפתח הגלעדי, שהתלקטו אליו “אנשים ריקים” (שופטים י""א, ג') והיו הראשונים שיצאו עמו להלחם בבני עמון. זכר הגנבים הגבורים נשתמר אצל היונים בתוך שורה שלמה של שירים מהיצירה העממית. שלשה שירים בתרגומי יש למצוא ב“כל שירי טשרניחובסקי” בכרך אחד, הוצאת שוקן, ירושלים תרצ“ז, עמוד תקל”א–תקל""ג: שירי ליסטים.  ↩           "
3729,אברהם אבן עזרא,46,1,1,1,1,0,0,אברהם אבן עזרא,"   	 	 	    א. רשות למגן   בקר אקד ואשתחוה בפחד,  אעיר כבודי לזמר אחד:  אולי בקהל נכבדות תחד  ברן יחד / כוכבי בקר.    בקר באתי במיטב הגיוני,  בדרכי השכל הדרכתי רעיוני;  בדת אל דבקתי – ויאורו עיני,  נפשי ליי / משמרים לבקר.    בקר גלה נוראים גבוהים,  גלגלי קדשך, לשומם נוגהים.  גאל בת ממך זממיה רוהים,  יעזרה אלהים / לפנות בקר.    בקר דמינו חסדך, כי דמינו,  דל כבודנו וכהמות ים המינו;  דכאונו צרים ובעיניהם נדמינו –  וחכינו / עד אור הבקר.    בקר היה זרוע נצבת על משמר,  השמה בן אמתה ועליה יתמרמר,  הסירה מגבירה ולילה בלב מר  תאמר: / מי יתן בקר!    בקר וערב דומיה נעצבה  ושנואה היתה אחר נאהבה  ובתוך לבאים לוהטים שכבה –  ויתעללו בה / כל הלילה עד הבקר.    בקר זמן שנת בוא גאולי,  זכר עומד על אובל אולי:  'זהר יד יהוה היתה עלי  ויאמר אלי: / עד ערב בקר.'    בקר חסדך צוה והותר  חבלך, ועד זרוח אורך יסתר  חץ אויב שנון; ואם לא לו תעתר –  איש אל יותר / ממנו עד בקר.    בקר טובך עלי יראה,  טרח גלות לשאת אלאה;  טעמי מועדי סתמו כל נבאי  ומראה / הערב והבקר.    בקר ישמע קול ארזים ישבר,  ישח הרב וצעיר יגבר;  ישאל: מתי אראה מה אשבר?  ואדבר/ אל העם בבקר.    בקר, כדברי אל חי בלי ממר,  כל הנבראים בידיו כחמר;  כאשר החל כן יהי גומר –  אמר שמר: / אתא בקר!    'בקר למעני, נדחה, תשובי  לעירך, ומקום אהלך הרחיבי!  לכן עד יעבר זעם חבי,  שכבי / עד הבקר!'    בקר, מלכי, אשאלה שאלה  ממך: להשקות כוס התרעלה  מתים יענוני במחשכי אפלה,  ונעלה / הענן בבקר.    בקר נפלאות תפליא, ויבשר  נכאה כקדם בצאתו ממאסר:  נעימות האכלתו ודבר לא חסר –  בערב בשר / ולחם בבקר.    בקר שברה לישעך בת תמהה,  שונאותיה מדברות גבהה גבהה:  'סוררה, מה תקוי – ועינך כהה,  והנה בלהה / בטרם בקר?'    בקר עלי חשך, והייתי  עבד נמכר, ביד צר כליתי;  עצמותי ישבר וכארי דמיתי –  שויתי / עד בקר.    בקר פלאו יגלה קדושי,  פדותי יקרא ואצא חפשי;  פוצי מיומים יחיני – ורם ראשי  ביום השלישי / בהית הבקר.    בקר צופים התנבאו עליכם,  צו לצו היה דברם לכם  צדק לבקש, כי דבקתם בהבליכם  וחסדכם / כענן בקר.    בקר קרב, ולא יבשו קויי-  קשט אמרי אמת שלוחי אל אהיה!  קום, דודי, ולב נרדם תחיה  והיה / נכון לבקר!    בקר רצונך לבקש אחמד,  רגע אספה אם כפעלי תמד.  ראה נכספת דרכיך ללמד  ותבוא ותעמוד / מאז הבקר.    בקר שנתי הנדותי מעיני,  שחרתיך ותמיד זכרך לפני.  שלמתי שפתי פרים ורנני –  עלות ליי, / עלות לבקר.    בקר תסלח למודה כי עצב,  תזכר ברית צור ממנו חצב.  תביט התיצבי והעם הנעצב  נצב / עליך מן בקר.    בקר אשחרך, אל כליות חוקר,  בקר באתי בהיכלך לבקר.  בקר רצני, הרחיקני מדבר שקר!  יי, בקר / תשמע קולי!    ככתוב: יי בקר תשמע וכו‘. ונא’ להגיד בבקר חסדך וכו‘. ונא’ אחת שאלתי וכו‘. ונא’ נכספה וגם כלתה וכו‘. ונא’ שבענו בבקר חסדך וכו‘. ונא’ לאדם מערכי לב וכו'.     ב. פזמון   יי, רצה נא מחמד הלולי  והגיון לבי לפניך, יי צורי וגאלי –  יי, בקר תשמע קולי!    אהבת קדמונים וברית ראשונים  באהבתך זכר נא לדלים ואביונים;  גולל רחמיך על אבות ובנים,  דלם מתוך מענים,  יה צורי וגאלי!    יי, רצה נא עומד לנגדך  זוחל מדינך ומעז פחדיך  ומתחרט לרשעו נגדך וצדך;  שא נא, סלח נא כגדל חסדך,  ולי אני עבדך  הפק משאלי!    ככתוב: יי בקר תשמע קולי בקר אערך לך ואצפה.     ג. מגן   אמונת השרש באמירו עונה,  בחבלי צדקתו יתמך עדנה,  גדל טובו שפתי תענינה –  הנה נא / הואלתי לדבר.    דרכי השכל אוילים לא ידעו,  השכילם – ועינות חכמה נבעו,  ולאנשי דורו קרא: 'מה תבעו?  שמעו / כי נגידים אדבר!    זה העולם קנהו קונה,  חשבוהו כבית והוא כבונה,  טבו מעשיו ופלאו לא ימנה –  הנה / לא ידעתי דבר.    יוצר הנו – ואנחנו כחמר!'  ככלותו להוכיח ענו בני ממר:  'לנו כזאת עוד אל תאמר,  השמר / לך מדבר!'    מליץ ענה: ‘הרפו ממני!’  נאם: 'חלילה לי למרד בעושני!  סגוד לבול עץ מה יועילני?  אני / אל שדי אדבר!'    עריץ תפשו להמיתו לפני  פקידיו, אולי אל דברו יפנה;  צוה אגור על זאת מענה:  באזני / כסיל אל תדבר!    קמים באור כשד השליכוהו יחד,  ראו כבודו בסודם-אל-תחד;  שלח אלהים, להבטיחו בל יפחד,  אחד / קדוש מדבר:    'תמתך ראיתי; יען נסית  אור עולם, וצדקו לא כסית –  נעימיך ירביון, כי בי חסית  ועשית / כל אשר אדבר!'    ידיד השיב דברה נודעה:  'אמונת אל הבינותי ובחקיו אשעה,  בעוד רוחי מוסרו לא אפרעה,  אשמעה/ מה ידבר!'    'רוץ אחרי ומצותי – שמרם,  הבדל מחברת אלילים ואל תגורם!'  מגורי אביו עזב ויגערם,  טרם / כלה לדבר.    חסדיו תזכר לבניו, בהביאם  זבחי לבבות נשברים על חטאם;  קבל רנתם היום, בנשאם  קול רם, בקראם / בפרשת ‘וידבר’.     כ’רוג'   אמץ בן רצוי הגלה  מארצו; בהקריבו רני מלה  אליך, יבקש רצונך הנפלא –  כי לאלהים מגני ארץ, מאד נעלה.     ד. מחיה   אלמד ארחות אלהי יום יום,  בריו ינסה – וימציאם פדיום.  גלגל יספר הוד אל איום,  יום ליום / יביע אמר.    דברי אבי לספר יקרים,  הורה נכוחות ודבר מישרים  וחכמתו העירה נפשות נבערים –  בפתחי שערים / בעיר אמריה תאמר.    זמם אל לנסותו ביחידו כלולו:  ‘חמודך – קחהו!’ – לקח והלך לו.  טפסרי מרום נדברו במפעלו  ובהיכלו / כלו אמר.    יחיד, בשאלו אב – השיבו: ‘הנני!’  כאשר עקדו – לא אמר: עזבני!  'לעולה תעלני ובחזקה תקשרני,  הלהרגני / אתה אמר!'    מאכלת אחז – לשחוט יחידו –  נזהר ממרום לבל ישלח ידו;  שמח בשמעו – ויגל כבודו –  את קול אד-/ ני אמר:    'עקב יראתך ארבה צאצאי  פריך, והיה יום זה גאה!'  צהל ויקרא שם המקום הנראה:  יי יראה, / אשר יאמר.    קשטו יחזק מעודי רגלים,  רחקו מאכל ומשתה וסוך ושרת ונעלים;  שובם, ולנשאר מלוקחי כפלים –  בירושלם / קדוש יאמר.    תאבתי לישע אל לראות בכבודו.  אדונים זולתו בעלוני לנגדו;  נאמתי: האפס – ואם קצרה ידו –  לנצח חסדו, / גמר אמר?    ישרת אבי שמתי לפני –  אולי אהבתו תכס על עוני.  בגואלי אבטח, יקרא פדיוני,  אדני / יתן אמר:    'רעיתי, החרישי! קרוב קצך!  הכי גואלך חי ימלא חפצך!  מרודה לא יקרא לך, כי ירצך,  ולארצך / לא יאמר.'    חרבה תושיב; יורדת פלאים  זבחים תזבח לעיני כל נבראים.  קוים יגיעו – ויראו פלאים  העם הקוראים: / ‘ויאמר’.    ככתוב: ויאמר יי אל משה דבר אל אהרן אחיך ואל יבא וכו‘. ונא’ ויהי אחר הדברים האלה וכו‘. ונא’ ויאמר קח את בנך וכו‘. ונא ויקרא מלאך יי וכו’. ונא' ויאמר בי נשבעתי וכו‘. ונא’ אשר כרת וכו‘. ונא’ ויעמידה ליעקב וכו'.     כ’רוג'   אל ביתך רצתי הלום מכלם  בזכרי רבי מעותי; אולם  יקוו רחמיך נבראי עולם –  ואתה מחיה את כלם!     ה. משלש   אמון יוכח – ודרכו תמימה;  בפעל חכם לב אין לחקר: למה,  גזרתו מעין כל חי נעלמה –  והחכמה / מאין תבוא?    דברי איש תם בלב משכיל נטועים,  הזהירו אביו: 'נצור חקי הנעים  ומכנענים לא תקח רעית שעשעים –  בארח רשעים / אל תבא!    זרעך ירב אל – עליך תגמולוהי,  חסה בו וימיר בהלולים נהי!'  טהור פגע באדמת-קדש-היא –  ויהי / השמש לבוא.    'ידעתי עתה מקום מנוחתי,  כאשר נצב סלם לעמתי.  לאל אעטף לשמור חיתי  ושועתי / לפניו תבוא.'    משם הלך ברבי יגוניו –  נעימות אחרי כן ראו עיניו –  שברו על אל שם בתם רעיוניו –  כי לא לפניו / חנף יבוא.    על ברחו רדפו ראש עם שוטני:  'פרצתיך, לולא שרתי ברעיוני  צור הוכיחני, ולקחת בני  מנעני יי / מבוא.'    קם אחיו וארב לו בשיבתו,  רכושו חצה לרב מהומתו;  שוע: 'הצילני מיד אח וחברתו,  כי ירא אנכי אתו, / פן יבוא!    תלבשת ישע שמת מדך,  אם על בנים אל אכה לנגדך!  במקלי עברתי – ותברך עבדך,  ואני ברב חסדך / אבוא!'    רחם למענו עם קיר יגשש,  הנמשל לעור באפלה ימשש;  משיחו אחר נדחיו לקושש,  בשש / רכבו לבוא.    ברית אב-חלצתו תזכר, לרגלו  ניניו תחלץ ותקרב גואלו.  עונים איש לרעו: אם יתמהמה שילה –  חכה לו, / כי בא יבא!    זוחלים הבטחת, בך יתום ירחם.  רוח נשברה יביאון תחת זבחם –  אליהם תשעה בשפכם שיחם,  בפתחם / ‘בזאת יבא’.    ככתוב: בזאת יבא אהרן וכו‘. ונא’ ויברח יעקב שדה ארם וכו‘. ונא’ וישר אל מלאך ויוכל וכו‘. ונא’ מתהלך בתמו צדיק וכו‘. ונא’ רבות רעות צדיק וכו‘. ונא’ ואתה קדוש יושב תהלות ישראל.     ו. פזמון   אפס גאון עזי ואין כהן וחוזה  ואעל נפשי לעולה ביום זה,    ודמי תחת דם אשר המכפר יזה –  לב נשבר ונדכה, אלהים, לא תבזה.    בת כאור ברה, / במחשכים סגורה,  נפשה לה מרה – / כי רוח אל סרה  מעמה, וערה / יסוד מקדש נורא;  ומכל תפארה / תפלה נשארה –  זבחי אלהים רוח נשברה,  כי לא תחפץ זבח בגלות החל הזה.    רומה, אל, וגליל- / שחקיך יהי פליל,  עד יחלף כליל / מתבל שם האליל!  והבא בן חכליל / לעם צרוף בעליל,  ויחלל בחליל / בשובו אל הר גליל –  אז תחפץ זבחי צדק, עולה וכליל,  ושבותנו בשובך עין בעין נחזה.     ז. מסתג’אב   ובכן קרוב יי לנשברי לב.    אפיל תחנתי לפניך, / אולי אמצא חן בעיניך,  ותהיינה קשובות אזניך, / לאדם מערכי לב.  באמונה, אבי, עניתני, / על עברי חק צויתני,  במקל אף הכיתני / ושבט לגו חסר לב.  רחש לבי, ורעיוני רוהים: / אם ירדתי ממעלת גבוהים –  מגני על אלהים / מושיע ישרי לב.  הן כמעט קט כליתי / כי לקאת מדבר דמיתי,  ככוס חרבות הייתי, / כיונה פותה אין לב,  מגדל שברי אמרתי: / מארץ חיים נגזרתי,  לאויב לצמיתת נמכרתי, / נשכחתי כמת מלב.  חזק ידי נדהמים / והחיה לבות נרדמים!  כלם לישנים נדמים – / ואין איש שם על לב.  זכר בשפלותי וגאלתני / וקנני לעבד עולם ונחלתני,  על אשר יחלתני – / תוחלת ממשכה מחלה לב!  קבל שועת נדכאים / בעלות השחר באים –  ויהיו לערב יוצאים / שמחים וטובי לב.     ח. תוכחה   אין מלה בלשוני / מפני כבד זדוני;  בנבראיך מי אני, / כי תבקש לעוני?  אי מזה באת, יחידה, / ואן תלכי בלי צידה?  ותחליפי חי במת, / ותאמרי לא נטמאת.  ביני בעודך שכבר / נזהרת, כי בדין דבר  שפתים אך למחסור – / הרב עם שדי יסור?  ראי, כל חמדת תבל – / ראשה וסופה הבל,  ולעמל אין בינה; / ועתה השמרי נא!  הגויות – כשמלות / באור היום מגוללות,  ובלילה, עת מנוחה, / נבלתם כסוחה.  ממרום שלחת – / מקומך איך שכחת?  בטרם יבוא עתך / שובי אל גברתך!  עורי לרצות תומך / ובאשר תשחי ירימך,  במשלך ביצר נשא / שתים רעות עשה:  זנח מקור חייהו, / והלך אחרי תהו –  ואחריו לבך איך סר? / והוא ימות באין מוסר!  רחקי ממך סלף – / ואל יתן לך, חלף  שבתך בקרב אובדים, / מהלכים בין העמדים.  אבי, אל תהדפני, / בנוד הגו אספני,  ואם בחטאי כשלתי – / לך, יי, הוחלתי!     ט. מסתג’אב   ובכן קרבת אלהים לי טוב.    אחרי שובי נחמתי / ולשאת פני נכלמתי,  אכן בך התנחמתי / ואקוה שמך כי טוב.  בדרך עדותיך ששתי / ובפח חטאתי נתפשתי,  וממך – אליך נסתי, / ערב עבדך לטוב!  גדול עוני מנשא / ולבי – על יצרי חמסו,  למען ידע וישכיל עשה, / יתיצב על דרך לא טוב.  דום ליי והתחולל לו, / נלכד במוקש מעלו,  ובידי אדם להיטיב פעלו, / גם יי יתן הטוב.  הבינו, פתאים, ערמה / ובינו האחרונות במזמה,  אדריככם בדרך חכמה – / טעמו וראו כי טוב!  ומודה ועזב – ירחם! / ודבקים בעשרם ונצחם –  היוכלו לפדות רוחם? / קנה חכמה מה טוב!  זכרו זאת והתאששו, / חטאי תבל נוקשו,  וערומי חסד – התבוששו! / שמעו שמוע אלי ואכלו טוב!  חלקי יי, אמרה נפשי, / אכף כאגמון ראשי;  יתהוללו בי יורשי קדשי, / ישטמוני תחת רדפי טוב.  טוב ויחיל ודומם / לישועתך, עד תרומם  ותואיל להושיב הר שמם – / ודבר בעתו מה טוב.  יראה אל עבדיך פעלך! / נושאים נפשותם אליך –  שברם ומבטחם עליך; / רבים אמרים: מי יראנו טוב?  כל מצותיך אמונה – / ומרכב משרש ותמונה  ילאה להשיג התכונה; / משכיל על דבר ימצא טוב.  לך אני, הושיעני / מיד אויב ירועני!  ברחשו בהבלו אולי יתעני, / רחש לבי דבר טוב.  מי לא יראך, מלך הגוים? / ודבריך יאירון פתאים!  מי האיש החפץ חיים, / אהב ימים לראות טוב.  נצר לשונך מרע / ולפני בוראך אל תגרע  שיחה, ומוסר אל תפרע, / סור מרע ועשה טוב!  סומך יי לכל הנפלים / ומחיה רוח שפלים  ופני קוויו לא יכלים / ודרשי יי לא יחסרו כל טוב.  עושה משפט לעשוקים / פארני בחקים צדיקים,  מנפת צופים מתוקים – / אכל, בני, דבש כי טוב!  פודה יי נפש עבדיו, / תהלה הוא לכל חסידיו,  ענג בדשנו מרודיו / ונפש רעבה מלא טוב.  צדק ומשפט מכון כסאך, / נעלמת ועין לא תראך –  ותודיע ביד נביאיך / אי זה דרך הטוב.  קרבה אל נפשי גאלה / וכסא כבוד תנחילה,  לדעת בנתיבות שכלה / מאוס ברע ובחור בטוב.  רוצה יי את יראיו, / משלים לידידו מה יתאו,  יחזקו ידי נכאיו / כי יי דבר טוב.  שיתה, יי, מורא / למכחשיך וגדלך ירא,  ובשם קורא-לך תקרא, / כי תקדמנו ברכות טוב.  תמך אשרי במעגלותיך, / ואשר השמעתי מתהלותיך –  קבל כקרבן בהיכלותיך, / הנה שמע מזבח טוב.    אמרי האזינה, יי, / בערכי רני הגיוני,  מחה כעב פשעי וזדוני, / כל תשא עון וקח טוב!          "
2001,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	     מה יהיו חלומותם של כותבי מחאות    מכתבי עמל, שקרים וכזבים;    התכבדו מכבדים בבתי מחראות    לסתם פיות חלולים נקבים…        כי אין לכם חלק באמת לדעה    כתבו וחתמו על קרן-הצבי;    שימו מבטחכם בבן-אדם תולעה,    ואני באל חי – אדני לי.        מה יהיו חלומותיו של בעל “הצבי”?    צבי מדח מבקעה לשדמה;    אחר שבע שנים יהיה לכוי,    כוי, ספק חיה – ספק בהמה…        מכוי לצבוע, מצבוע לעיט,    ומעיט להולך על גחון;    עצמות וגידים עם עשבים וציד,    בשני ברזל לטחן טחן…        מה יהיו חלומותיו של האדון –…ד    השותה דם ישראל כמים?    כי עין בל תראה, ובל יגיד העד    מעשיו תחת תנור וכירים…        כי כל גן נעול רק לפניו פתוח    מים גנובים שפתיו תמתקנה;    ובנות ישראל – בנוח עליו הרוח    במחול תצאנה, סביביו תשחקנה…        מה יהיו חלומותם של מנהלי המושבות    המוצצים דם עמי כפרעושים;    להקים כסאם עלי חרבות הלבבות    לאסף בחפניהם כסף ענושים…        כי בני-ישראל רק למו עבדים    ובנות עמי רקחות, שפחות;    כי גורל בני עמי להיות משעבדים    ככנור באזנם קול אנחות…        כי קולות אנחת הרצוצים, המכים,    כקול במדבר יהיה הקול;    וזרם דמעתם, דמעת העשוקים    יחרב וייבש במעמקי החול…        מה יהיו חלומותיו של הידוע…    על סוס כספו ירכב בגאותו.    שהוא יהיה לעמו מושיע,    ובני הגולים ישתחוו לעמתו.        יחלם שלו לבדו שאת ויתר    כל הארץ רק לו נתונה;    כי עוד יתנו בראשו הכתר    כתר דוד מכל צפונה…        מה יהיו חלומותיו של סופר פלמוני    היושב רק לחמם הביצים?..    כי הוא יודע עתידות כאוב וידעוני    ולדבר על אבנים ועצים…        וחלום עמי מה יהיו חלומותיו?    חלום עתיק בו נפשו נתעה.    לעגל הזהב יביא קרבנותיו,    כאז במדבר ארץ נוראה…        טוב עמי לחלם חלום אבותיך    מעני ורוכב על חמור;    כי יבוא לנתק העל מצוארך    להוציאך מעבדות לדרור…        אך לא מנדיב רוכב בכרכרה    זהב וכסף לו תועפות,    רגע, רוח חסדו כצל עברה,    הגיוניו אז צפרים עפות…        עוד גואלך חי, הוא רוכב בשחקים    שולח ארצה טל ורביבים;    המביט לארץ – וילהטו ברקים –    בו בטח – ואל בנדיבים…        לפתר החלומות, שוא תקראו לידעונים,    חלום הבל! יתהפך כחותם,    חלום לאדם – לאלהים פתרונים,    כן נראה מה יהיו חלומותם…        ומה יהיו חלומותי? הגד ידעני,    משך מגורי עלי תבל פה?    כחלום סופר עברי יליד העני:    עט, גליון, – ונקדת הדיו…       (חבצלת, תרמ""ט, גל. 13)       "
4187,וידל בנבנשתי,47,1,1,2,1,0,0,וידל בנבנשתי,   	 	 	    כתובת: עוד לו   לבבי עלוז וחדה בעפר ודוד נאמן / לבבו כלב כלכל ושירו כשיר הימן    ואל יאדיבוך ואל יעציבוך / נדודים וילדי יום יזמן זמן וימן    הכי זה כרוב ממשח בשכנו לסוף צפון / יפרש כנף חסדו אלי פאתי תימן    ואם יעלה שחק עלי שוכני חלדו / יצו ענני שירו וימטר עליהם מן          
6553,חיים לנסקי,385,1,4,4,1,0,0,חיים לנסקי,"   	 	 	       רוח כי תשוב מעבר    המזרח המחויר,    עוף מעוף יגביה אבר,    עץ מול עץ ירכין אמיר.    תט הורדינה זרדיה,    ציץ אל ציץ יתיז טיף־טל.    הבכאים יזרו זרע דמע    על הנחל הנפתל.    בלי שמחה אשור, בלי נה,    כבות כוכבי אשמורותי.    עוד אורגה קרנו של נגה    רשת פז בשמורותי.   לנינגרד, במאסר, תרצ""ה       "
371,רחל בלובשטיין,5,0,3,4,1,0,1,רחל בלובשטיין,"   	 	 	     גם אם עשרת מונים אמרתי: הקץ,    גם אם עשרת מונים קראתי: הדרור –    את צלצול אזקי עוד שומעת אני ואדעה    כי מאום, כי מאום לא נמור.        ועודך מחזיק את לבי בידך הקמוצה,    לרצון תרפינה כמעט, לרצון תהדק,    והלב מפרפר, והלב מפרכס, מתחבט    ושותק ושותק.        "
4274,אלתר לוין,50,1,3,4,1,0,1,אלתר לוין,"   	 	 	    [מי מנה עשרי] /  (אסף הלוי איש ירושלים)  י       מי מנה עשרי? עשרי יפי ארץ:    בקיעת שמש הוד ושקיעת שמש הרים,    עמק שמי התכלת, שמים לאדני,    וצפריר דרור לנפש, נוח ומענג!        הם תמיד לי ישארו! בענין רע,    לעולם לא יאבד, לא יאבד עשרי זה:    ההרים לא ימוטו ושמש תצא, תבוא,    שמים לא יעלמו וצפרירים ילחשו!        יפי ארץ, ארצי הקוסמת!    יום קיץ צוחק לפני עלות המנחה,    בשפך אורים בהירים על מרומי שפיים    ואורירים קלים נוגים מזעזעים האלנות!      במרחק: הרי מואב עטופי צעיף התכלת,    תערבת הר ואפק מולכים ומקסימים;    תללי גדות הירדן טהורים ומזהיבים,    נבעתים בראי ים השוכן בערבה!       אויר רחמים! משוטטים מלאכיו    מהר להר ומטהרים לב האדם;    ועל חומות ציון, מסגד ומבצרים,    יפילו רשת אורות בהירים ולבנים!       ושקיעת הרים גדולה תבוא בערבים    וליל חולם כביר יבא אחריה, –    כמה אחלם חת כנפי ליל ירח,    לילות אור כימים, לילות לאצילים!        לא! לא אחליף עשרי באלפים,    אלפי כסף, זהב, עוברים, בני-חלוף:    לי זהב ההרים, כספי לילות כסא,    עשרי יפי ארץ, יפי ארץ קסמים!…        "
5383,דוד פוגל,206,1,3,4,1,0,0,דוד פוגל,"   	 	 	     על ראש הגבעה  אבלט דומם, נזיר חור,  אל תוך בקר זהוב,  וצלי יגלש ארך מן המורד.      על שולי מעילי השחור  יבריק חרד טל לילה.      אל תכלת השמים  אפרש כפי  וחורה תרעד שפתי:  “העבירי את טובך על פני”.      עלי אלי, לבנה, צוהלה.  הן כנרקיס שלגי אשימך על לבי  ואביאך אל היום.      ובערב היום  ארעיף חרש אל נפשך השלוה  געגועים חורים-תכלים  כעבים בהירות  תוך ברכת דמדומים.      וכאב קליל, ערב,  אט יחליק את לבך –  בערב היום.     וינה, 23.9.1916       "
5038,זאב ז'בוטינסקי,109,1,3,4,1,0,0,זאב ז'בוטינסקי,"   	 	 	       אך פתחתי ספר הינה –    בלבי פתאם עלה    זכר זינה. “Berĝ Idylle”    זה היה גם לי ולה.      גם-כן לילה, ליל-ירח    ורשרוש-אשוח דק;    אך עם זינה לא ישבנו    תחת צל קורה וגג.      היא רצתה לראות את שפלוך    (“גב-כבשה”, מקום נחמד:    סטלקטיטים, סטלגמיטים –    והכל בפרנק אחד).      נתחלפה אשמרת-לילה,    אור-שומר חמק-נסתר;    רק אני עם פרילין זינה    יחידים על שיא-ההר.      הוי, מה טוב! סביב, מתחת,    התנועע ונשפך    על צמרות עצי-המחט    כסף-סהר הפכפך;      ממרומים גלשו לעמק    ופשטו על מרחביו    ערפלים – עדרי צאן-שלג    ועבים – חשרות חלב;      וקרנו אי-שם, למעלה,    באינסוף כחל ורם    “בתולה”, “נזיר” ו“איגר” –    בכל לבן-זהרם:      כך קרנו ענקי-השלג,    שנדמה כאלו אל    הפקידם על חבל ברן    לקים משמרת-ליל.      ואמרה בלחש זינה,    עטופה בסודרה:    -לו נודע במשפחתנו    tête-à-tête כל-כך נורא!      זינה? עוד מעט ודוקטור,    וסטודנטית זה מכבר, –    בחצות, בלב-האלפים,    יחידה עם גבר זר!      לי אם-חמד; אך לאמא    אין קשה מלהבין    ידידות ללא כל נפך    וחברות בין מין למין. –      דם הבטתי בפניה    ושתקתי כאלם,    בלבי מוכן הפעם    להסכים דוקא לאם.      ושרקתי, ויגעתי    במרחק לנעוץ מבט,    -לו לנשוק אותה, את אמא,    או, נניח, את הבת!   ……………………………………….   השמים – ים של זפת,    הירח – אי לבן…    (אף כי אין כזאת בטבע,    הנגוד הוא מצין).      -איש מוזר, – אמרה לי זינה, –    די לשרוק, העוד לא רב?    מה, הגד-נא דעותיך:    ה…מרכסיסט אתה או לאו? –      רגע קל עקמתי חטם,    אך עניתי: – מרתי,    אם חפצך הוא, טוב, אודה-נא    על אפיי האמתי.      בילדות תמיד נהגתי    בגדולים להתגרות,    ברוחי מרדן מטבע    נגד רסן וגדרות.      אז ברטט התפללתי    לאלה ושמה חרות:    נא הראיני לוח-קדש,    שחקך עליו חרות!      והראתני על הלוח    חק קצר וכלל גדול:    ""כל אדם – חפשי בכל הוא:    אף לרעוב מחסר-כל"".      אז פנה לבי לה ערף    (אף כי צר היה לו, צר)    ומצא מלכה אחרת,    הנקראת בשם מוסר.      לא אותו מוסר שאמא    שננה בחמר-דין…    (ואמנם אמך נחמדת    ויודעת להבין).      אצל זו היתה פי-שבע    מסבכת התורה:    כחמש שנים יגעתי    עד שבנתי את פשרה.      שם צוה: ""תשמר מכתם    נפשך ומצפונך,    ואשר לכל היתר –    אין זה שוב מעניניך"".      אז רציתי, פרילין זינה,    גם לבכות וגם לצחוק;    והבנתי מה שקדם    אך נצנץ לי מרחוק:      רק מוג-לב ודל ברוח    לאליל נושאים נפשם.    איש עליון הוא זה שאין לו    על המצח שום חותם.      רק לפני חפשים כאלה    משתרעת מרחביה;    ועינם עד סוף כל אפק,    עין הנשר, צופיה.      הרוצה את, פרילין זינה,    הרוצה את לראותם?    טוב, הא יד לך: לפניך    איש-חורין, ללא חותם. –     ……………………………………….     קר גבר מעט. ותהר    מחשבתי ניצוץ חכמה:    האיננו קר מסהר,    אם החם הוא מחמה?      ופתאם עיני הבחינה:    נעצבה הבחורה.    מה קרה? הקר לזינה    במעילה וסודרה?      היא הביטה, מהססת,    בעיניה הטובות    ואמרה ברך של חסד:    -קר, מסכן, לך, אין זאת?      נחלק סודר זה יחד! –    – איך ו… אמא מה תחשוב?    – אין דבר! לי אין כל פחד,    שתהיה שכן לא טוב! –      חרש זז גופי ימינה,    זז כטפח – ונצמד.    פי הפליט: מתר לי, זינה? –    וחבקתי לה ביד.      והיא שחה לי בלחש:    -בשלשלת משגי    מתחלה נדמה כל רחש    מחור לי וודי.      אך ספק גובר כל פעם,    ובפרט בפעם זו.    יש אמנם לכוד וטעם    בחליות שנתחרזו;      אך נער אותה שרשרת –    ותחוש באיזה מום:    אין צלצול בה! היא עקרת:    לא תוליד אף הד עמום. –      אז אמרתי: – נא, נבינה    כי כזה הוא חק-עולם,    שסבת חיינו, זינה,    היא גם עצם תכליתם.      מה הציץ ירבה ניחוח,    אם ישתה אך נטף-טל,    כן אף היא נותנת כח    והדר לאידיאל.      און פועל כפלים ירב,    עז פי-שבע איש-צבא.    אם בבית – אם בערב    מחכה לו אהובה.      זה פתרון ומענה לך,    מה תבל ללא חמה?    את – טירה ריקה ממלך,    אחוזה בתרדמה.      כן… ודי למצוא רק אמר,    סוד שעה וסוד מקום,–    ובלב, דומם כחמר,    גל חיים ישוב לזרום.      ועכשו הן נשף-פלא;    אוברלנד סביב ישן.    הסתכלי: כל כף וסלע    מתנוצץ כאבן-חן!      השעה – כפתור ופרח.    המקום – לו אין שני.    רק מלה? אם יש לה ערך    אמצאנה גם אני.      מלך יש לך. רק הרשי-נא    להחיות עולם ישן.    תעני-נא, פרילין זינה,    תעני-נא, זינה – כן?   ……………………………………….   זה נכון כי אין אף קרן    זיו-תכלית בשוק חיים;    אך יפים הרים של ברן    תחת אור הכוכבים, –      ובנשקנו פי בת-חמד    תחת אור הכוכבים,    תמצא, אולי, קימת    גם תכלית בשוק-חיים.           "
4983,אורי ניסן גנסין,102,1,3,4,1,0,0,אורי ניסן גנסין,"   	 	 	    א   לא במחשכים, בסתרי נשיה,  במאפלית הליל, בעמקי דמיה,  יד אל את התורה הקדושה, היחידה,  ערבת שלום עולם, אלינו הורידה; –  בככר הגדול ורחב-הידים,  במדבר פתוח מכל האפסים,  פתוח לכל, מבלי גבול שיפריע –  שם שם שוכן מעונה אלינו הופיע.  ההושב על עקב? אם אזן ארשת  אף קלה של אסר כל, חפץ לגשת?  ""בתורה מי יבחר, מעמים כלהם  אל סיני יגשה!"" – קול הרעים כרעם.  בבקר, החרסה עת תבל הגיה  ממרומים קול שדי אלינו הגיע,  לא בעתות ינומו, ישליו אנשים –  בבקר, עת יהמו חיים חדשים!  ובלוית הברק עם רעם הגלגל  אז קול אלהים בתעצמות התגלגל  וירעם ההד כל מרחקי אפסים,  ויזן כל נברא, ויטה אזנים  אל קול אדני, המתהלך בחיל  ובהדר אין קצה אל עמו ישראל,  המשליך חתיתו על זקן ונער,  ומחריד בלכתו ארזים ביער.    ב   אם זבול בשמים לו שם אדני  וארץ – למשכן לאדם החי –  אך אז את תורתו עת הנחיל התאו  “הגביהי, השפלה!” בעז נתן צו,  ותשלם בתבל דמית רתת  עת מלת אל צבאות התמלטה בעז,  ויחרד ויעמד מזעפו הים,  ויחשה הצפור, בו רוח לא קם,  וידם באויר כל משק והד  ויגוע על שפתי אראלי ההוד  ה“קדוש” – בל השמע הברה וצליל,  ויעמדו מכרוע לפניו בחיל.  ותהי מלת אל מעל פסגת ההר  כמן, אשר הוריד במדבר מכבר,  שסעד לב נער, וימתק לשב,  ויהי בפי עולל כחלב הזב –  ותעניק לנער רעננות הלב  ותמלא לשב גם אותו לרב,  ותזן כל אמה ברטט ורתת  את נשמת האל בדמיה הזאת,  ותקשב כל אזן את מלת אל חי:  עם סגלה לי אתה, ואני – אדני!       “הצפירה” 115 שנת ה-27, 1900       "
5266,דוד פוגל,206,1,3,4,1,0,0,דוד פוגל,   	 	 	     בעליה  נתלים מתינו ערמים  איש על רעהו.      לילה על לילה  הם תלויים בחבורה  ושותקים.      כי רבו הימים  יכחש בשרם ויבל.  הגויות תארכנה מאד.      השומר העור  יושב לנצח עליהם  ויצוה המנוחה. –        
1470,יהודה הלוי,26,1,1,1,1,0,1,יהודה הלוי,"   	 	 	     יונה נשאתה / על כנפי נשרים  וקננה בחיקך / תוך חדרי חדרים  למה נטשתה / נודדה ביערים  ומכל עברים / פורשי מכמורים?  יסיתוה זרים / באלהים אחרים ­–  והיא במסתרים / תבכה לבעל נעורים.  ובן‑דישן ודשון / יחליק לה לשון –  ותשא אישון / לאישה הראשון.  למה תעזב נפשי לשאול?  ואדעה כי אין זולתך לגאל?  הלנצח תמה / תהי גלוית צמה,  בזה ושמה / למזה ושמה?  ובן‑האמה / העטני אימה,  כי ביד רמה / קשת רמה.  ואהלי – במה / לאהליבמה,  ואהליבה מה / תיחל עוד וכמה –  ואין מופת ואין אות / ואין חזון ומראות?  ואם אשאל לראות, / מתי קץ הפלאות,  יענו נבואות: / הקשית לשאול!  ובנות עדינות / הגלו ממדינות,  ממטות רעננות / ומנוחות שאננות,  ונפזרו בינות / עם לא בינות  בלעגי שפה / ובלשונות שונות –  אך שמרו אמונות / בם היו אמונות,  ולאלילי תמונות / מאנו לענות,  ולמה במרחק / עמד דר שחק?  ורודי דחק, / ודודי רחק  ולקץ ימים / נשאל נשאל.  דגל אחוה / מעלי הוסר,  ורגל גאוה / עלי, על ומוסר,  ואני מיסר / באכזריות מוסר,  גולה ונאסר / וזעף וסר,  באין מנזר וטפסר / ואין מלך ואין שר.  וצר אלי סר / וצור מני סר  והחריב בקצפו / מקום מדרך כפו  והצית בזעפו / מזוזתו וספו,  ואש קדחה באפו / ותיקד עד שאול.  הלעולמים / יזנח אדני  והאין קצה / למועדי חזיוני?  קומה, אדני, / ויפוצו שוטני,  ושוב אל מעוני / אל היכל לפני,  וגלה לעיני / כבודך כמסיני  והשב לשכני / גמול על יגוני  ובטל ישע רד / על ירא וחרד,  ומכסאו הורד / בן­‑האמה מורד,  מהרה, פן ארד / ביגון אל שאול!          "
1443,יהודה הלוי,26,1,1,1,1,0,1,יהודה הלוי,"   	 	 	     היכל אדני ומקדש הדמו –    גלה כבודו ונפזר עמו,    וממרחקים ידרשו שלומו    וישתחוו לו איש ממקומו.      גולים במערב בכוש ומצרים –    מגמת פניהם ירושלים,    אל אביהם אשר בשמים,    לעמד לשרתו ולברך בשמו.        אובד בעילם ונדח בשנער    לדרך ארצו פיהו יפער    מבין שני זאבי יער    ומתוך צער יחזיק בתמו.        גלות ציון אשר בספרד,    בערב מפזר ובאדום מפרד –    לפאת מקדש יתר ויחרד    לבבו, כגמול עלי אמו.        שפך תפלה – וצור מתעלם,    ושמע חרפות ויהי כאלם.    בשוב שבות ציון היה כחולם    ובהקיצו – אין פותר חלומו!       מתי אקרא ואתה תרצה    ואת‑משפטי לאור תוצא,    ויודע – יום תציל ותפצה –    אמת כי רוצה אדני בעמו?          "
6170,יהודה קרני,332,1,3,4,1,0,1,יהודה קרני,"   	 	 	     אמן רחום, אמן אכזר, אמר נא לי,  הגם אני, כאותו סנדלר, אמות?  וכל שכנה ברחמים למראשותי, הה, תתנדב פמוט,  וכתו יתמות על כרכובי תוקיע נעלי?    אמר, הגם תשפינה עצמותי  ונפלת־בטני תצבה כגל?  ומתחת לסדין, כבציור שלך, שגל,  מיבשים ישתרבבו קצות שתי רגלי־מוטי?    כן, כן, אני יודע, גם אותי יד איש  מבית מלאכתי החוצה, הה, תטריד;  אולם העירה דמעה עלי תוריד?  ואת כנרה על גג תנגין אחרי “קדיש”?        "
6848,אברהם בן חלפון,406,1,1,1,1,0,0,אברהם בן חלפון,"   	 	 	    פדיון הבן       יום קראתי אל מצרה לי    פדה בשלום נפשי מקרב לי:        אלהי בשמך / לבדך חסיתי    ולשמי מרומך / עיני תליתי    ולרוממך / בכל עת אויתי    וכפי חילי / אגדיל מהללי:        בזכרי, עליון, / חוק נאמניך    לתת פדיון / בכורים לכהניך    אז בלי רפיון / חשתי לפניך    ואשו לרגלי / דתך נר באפלי:        רצוני בדרשך / לעשות ברב אהבה    כהיום בחדשך / לך פדות אקריבה    ומשאול נפשך / אפדה ואשיבה    ויתר חילי / אשובב להיכלי:        הן לעיניהם / כמאז הוצאתים    אשרקה להם / ואקבצם כי פדיתים    וכל רואיהם / ידעו כי רפאתים    וידעו קהלי / כי הם לבד חבלי:        מה לך תירא / הא אני בעזרך    ומגן וסתרה / לך מעבריך    בקראך בצרה / נשמעו דבריך    וממכון אהלי / אשמיעך קולי:        "
582,חיים נחמן ביאליק,6,1,3,4,1,0,0,חיים נחמן ביאליק,"   	 	 	     ציץ, צויץ – מי ציץ?  קול צפור הוא על העץ.     “צפור-חן, מאן ולאן?”  ""מן הקן אל תוך הגן.  לילדי אלקטה מן,  גרגר שם וגרגר כאן.  ציץ צויץ, אין לי פני,  שלום, ילד, כה לחי!""        "
1682,יהודה הלוי,26,1,1,1,1,0,1,יהודה הלוי,   	 	 	     ישוב לאחור צל נטה בעוד יומם    לאור ולגלות סתום אשר עמם  אור נר בנו ישי עד אן יהי נדעך    כנור בני לוי די מהיות דומם  האל אשר הגלם יפקד להעלותם    כן יעשה נתן שמש לאור יומם.         
5649,יעקב שטיינברג,261,1,3,4,1,0,1,יעקב שטיינברג,"   	 	 	     ביום אשר תהיי לי את    אבקש לי שעה רק אחת,    עת ייף ויתעדן היום,    ואת עם היום אז שומחת, –    בשעה הזאת אמסר לך,    בשחוק ובמשובת עלומים,    סוד לבי הנושן והרע,    הרהורים וחלומות עגומים;    ונדף כל זה אז באור,    וצחוקך העליז לי יענה.    ואחר לך אשק בגיל,    ונפשי כבר אז שאננה.   1905       "
4813,יעקב לרנר,79,1,3,4,1,0,0,יעקב לרנר,"   	 	 	     ומעלף עלטה וצנה עוד תוסס  שביב נדח בקרן לבתי,  המעודד את רוחי הרפה, הגוסס  ומאיר מחשכי נשמתי…  אך אוי לו לניצוץ שפגעה בו קרה,  שתועה בחשכה יחידי…  היקום, היעמד בנשב בו סערה?  תקותי הבוגדה, הגידי!       קוסטופול, תרס""ו       "
4259,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	     הבאים יעקב יפרח,    גם לב-חנה אז החיה    כי יעקב בחר לו יה    ובן יוליד אורו יזרח,    ובו האל ישלח מזור,    אל נדכאים עזור יעזור:       ה’תרי""ז, 1857.       "
3936,אברהם אבן עזרא,46,1,1,1,1,0,0,אברהם אבן עזרא,"   	 	 	         אודה סבת הסבות, המצואים    אשר עדיו ייחסו הסבות הנוראות    והעלות הנפלאות;    ומבלעדיו אין סובב,    כי הוא כל יכול;    ראשון מבלי ראשית    אחרון מבלי תכלה    חי מבלי תנועה חיים מבלי מקום –    ברוך כבוד אדני ממקומו!        "
51,יהודה ליב גורדון,2,1,3,3,1,0,0,יהודה ליב גורדון,"   	 	 	    זכור תזכור ותשוח עלי נפשי  (איכה ג', כ)   פורה שר של שכחה, אליך אשוע!    צרות נפשי כי רבו הן אתה יודע;    אתה יודע שרשן ומקור השכרון    כי מוצא כל תחלואי – כח הזכרון,    ובידך סמי מרפא, תמרוקים וצרי    לגהות מני חליי ולרפאני ממזרי.        כי אזכר ימי קדם, ימי עדן ונחת,    בהיות עץ החיים לנו גפן פרחת,    ימי נער, ימי תקוה, ימי חלומות נאים;    ואראה ימינו עתה, הימים הרעים,    ימי ענן וערפל ובלהות צלמות –    יצר לי להתחלות, יחר לי עד מות.      אזכרה בהיות עמי יושב על אדמתו,    כבודו חדש עמו, חדש כבוד תורתו,    ראשית גוים היה, מורה לשוכני ארץ;    עתה הנו מטל נשבר פרץ על פרץ,    נתן אל כל עובר למשסה ולקלסה,    גם לו גם לאחרים אבן מעמסה.      זכרתי בימי חרפי, מאמין אז הייתי    ול“בר אנש עם ענני שמיא” חכיתי;    בנעימות תקוה זאת אז לבי השתעשע:    “חכה לו כי בא יבא אף אם יתמהמה!”    עתה יפוג לבי ובנות עיני תכלינה –    יומי קרוב לבא והוא לא בא עדנה.      אמרתי ההשכלה הצל תצילנו,    אם נשכיל אז נצליח, ייטב גורלנו,    אזכר שמחת גילי בראותי בעינים    כי פרצה ההשכלה בינינו כמים –    וברכה זאת, הה! לקללה לנו יהפכו,    כוס זהב מזגנו, על פנינו ישפכו.      עוד שרדה האחת – השפה העבריה:    “בחיות השפה ישוב גם עמה לתחיה!”    מה אהבתי שיחתה, הגות בה, סלסלה;    למקדש היתה לי, כפני אלהים פניה.    עתה המקדש ישם, כהניו נאספו,    ופני אלי זה קורי עכביש חפו.      נהפך עלי אופן, דלתי ואורש;    רעי לקח כספי, לקח ויברח חרש.    הה, מה-יכבד עלי לשאת חסר ועני!    יען מה? יען כי לא ימח מזכרוני    זכר ירחי קדם, זכר שנים היפות    בהיות כיסי מלא וכסף לי תועפות.      זכרתי רעים רבים אהבה לי כחשו,    בשחוק השעה לי, פני תמיד בקשו,    ובראות כי סר צלי פתאם עזבוני,    הפנו נסו יחדו, בגדו בי וימכרוני:    זה חנם מכרני, וזה בנזיד עדשים,    ולזה מאהבתי נפלאתה אהבת נשים.        כמה נשים בלות אפגש ברחובות קרת    ולחמלה עליהן נפשי לא מתעוררת,    ואבישג עת אראה על משענתה צולעת,    מה-זה יצא לבי ובת-עיני דומעת?    יען מימי עלומיה זכר זכרתיה    בהיותה נערה יפה ואני – אהבתיה.        שטרי עיר הבירה יחד באו גדודים    גרשוני השיבוני לגבול מושב היהודים.    כמה לי עתה קשים החיים החדשים    בין אחי האבדים, דלים רקים ורשים,    יען כי אזכר שבתי שם על ארץ רבה    בהיות לי עולם זה מעין עולם הבא.        הזכרונות הזכרונות אך הם ילאונו    יותר מכל התלאות אשר ימצאונו!    גם אבותינו במדבר לא התאבלו    לולא זכרו הדגה במצרים אכלו. –    מאוס ברע רק הטוב שקדם הורנו,    כי סוף כל הקינות בזכר מה היה לנו.      נקל לנולד עבד לשאת הנחשתים    ולעור מהריון למשש בצהרים,    אך אוי לפקח כי יכה בסנורים    ולעבד כי ימכר שוע ובן-חורים;    הם – כעס כל ענינם וחלי רע כל ימותם –    זכרון הימים הטובים רקב בעצמותם.      הנך ראה, פורה, כי כל תקף עצבוני    ומקור חליי האנוש הוא כח זכרוני,    מתגרת ידו חליתי עד אין בי כח –    מהרה אפוא אוצרך הטוב לי לפתוח;    המציא לי תעלה – חולה-זכרון הנני;    נשני יום אתמול, ראשנות השכיחני.      לאבד כל זכר תחבלות רבות אתך,    בחרה לי כיום אחת מתחבלותיך1 :    ממאכל העכבר או החתול האכילני,    תחת הגשר בין הגמלים העבירני,    או מתחת למראשתי את כלי תשים,    או, טוב מזה – העבירני בין שתי נשים.      אך לבי אומר לי כי למחלתי האנושה    פעלת אלה הרפואות תהיה חלושה,    ובנשים וגמלים, בחתולים ובעכברים,    את מכשול לבי משרשיו לא תרים,    ובידך לא תצלח לגהות מני השבר    בלתי אם – בכתב שעל גבי הקבר.   ספ“ב, בימי הספירה תרמ”ה.       יעוין נא במסכת הוריות (דף יג).  ↩           "
502,חיים נחמן ביאליק,6,1,3,4,1,0,0,חיים נחמן ביאליק,"   	 	 	     …אז תרד עננה לבית ותרבץ בצל קורתו,    כהר אבל נערמה וכגוש קדרות ערלה,    לשכין עקה בחללו ולמלא פנותיו עגמה,    שחחו תחתה מפחד אם על שלשת גוזליה,    אחוזי מגור ובעתה כצפרים הדביקתם סעה    בזוית אפלה נכנפו, איש אל רעהו נלחצו,    חלוצי נעל ישבו לארץ, צנפה אחת אבלה,    חרדת אלהים בעצמותם ולשונם לחכם דבקה.    איכה שמם עליהם נום, איכה קדר פתאם!    איכה חמרמרו כתליו, טבעו במצולת יגון!    גם רהיטיו כלם דומם יתעטפו בצלליהם,    עודם מחשים, מתאפקים, כולאים אבלם בלבם,    אך עוד אחת מעט וחלחלה יבבה חרישית,    וגעו הקירות בבכיה ואמות הספים תתיפחנה.    אכן סר מר האסון, באה כתמה השאה,    נהרס קן-מבטחים ואהל ישרים נמוט.    פנה זיו הבית, גלה כבוד מחדריו.    גם הנה מפלצת הדלות כבר אורבת ובאה,    לוטשת מאחת הפנות עיני עכביש זעומות,    עוד מעט ותקעה בקירות הבית צפרניה הנאלחות    ודבקה-בו כצרעת נושנת וכנגע ממאיר    והשרישה ופשתה בכל-חריו ובקיעיו כבאשה.    כלי הנחשת המרוקים מעל ראש השדה מנגד    ראו פרצופה המגאל מרחוק ויועם זהרם.    דהו צבעוני ה“מזרח” בנפל צלה המשחית עליהם,    מקלעות ציציו ופרחיו קמלו וזהב אותיותיו כהתה עינו,    ארייו וצבאיו, הפוכי ראשם אחורנית, נבהלו,    הראי חבש פניו בסדין ויחבא מפחד,    שתק דפק האורלוגין, הזמן כלא נשימתו וידם.    שכנות רחמניות, דכות-לב, נשי תחנות ומענה לשון,    אחיות לאיד ולאלמון ולמודות תלאה ומרודים,    נעוות פנים מבכי-תמיד וצבות עינים מדמעה,    אלה הרדופות לבית העולם לתנות שם על הקברים,    לדפק על דלתי שאל ושמים ולשפך מררתן ארצה –    אף הן בבאן הלום בדמי-צהרים עטופות רוח,    מוכנות למנוד-ראש ואנקה – אך תדרכנה על המפתן    ונאלמו פתאם למראה ופרשו חרש כשבאו.    אז תכבד עוד הדממה בבית וקדרה משהיתה.    חורת ונמוגה כלה ואחוזת רטט תעלומות,    מבליחה מעל סף החלון וממצמצת בלי חשך,    כעפעף עין עששה, פתילה סמוית שלהבת,    צפה על פני שמן (נר-נשמה לנפטר),    ובאצלה מחורון נגהה זהר כל-שהוא, דק ועדין,    כעין התוגה הצרופה, על-פני שכנתה הקרובה:    כוס מים זכים ומטלית צחרה בצדה    (בית-טבילה לנשמת המת ואלונטית נקיה) –    תרעיף יגון טמיר וכאב נעכר בחלל הדממה.    יום יום, בקר וערב, כדת שבעת ימי האבל,    אל המקום הזה יתלקט לתפלת-נכאים חטופה    מנין חלכאים אסופי מרחוב ושכירי פרוטות,    ובהרם בעל-התפלה קולו בברכת “מחיה המתים”,    והתעוררה שלהבת הפתילה, והשתרבבה ועלתה כלה,    ומראה כלשון זהב שחוט קטנה ומרוטה,    אך פתאם תתר, תתחלחל והתנודדה כשכור:    זע הוילון בחלון ורוח קלה חלפה,    ורחף כל-לב ממגור סתום ולבש חרדות –    האין נשמת המת היא הבאה בלט בעד החלון    אל הצולה הקטנה במקוה הזכוכית לטבילתה,    ובעשותה רגע קטן, כדי טבילה אחת, במים,    ועלתה מן הרחצה והסתפגה באלונטית הנקיה,    ומטהרת וזכה תשוב בלאט למנוחתה כשבאה.    אי נשמה טהורה! אם אמת נכון הדבר    כי את היא הבאה הנה לפקד את-נוך,    הלא תתמהמהי עוד מעט, עד כלות התפלה כלה,    וראית ועטפת גם את כעטף כל-לב מחמלה    לשמע “קדיש יתום” רצוץ ומבלע בגניחות    ומגולל בריר ודמעות, נפלט כמרורי לענה    מפי עולל רך וחור, אפרוח חרד לא-למד,    מצב בידי מלמדו על ספסל לראוה בקהל,    והוא נפעם ונגרש כלו, נמוג כלו בבכי –    יתומך הוא, הלא תכיריהו, הלא תבקשי עליו רחמים. – – –  ישבה אמי, החרישה, קרושה באבלה ימים,    פניה – מקשת קרח, לבה – אבן דומם,    את-שערה עד לשרשיו הקפיאו בעותי יום קרוב,    שחה קומתה פתאם, גבעות נפלו עליה:    איכה תעמד יום אחד – ושלשה יתומים על צוארה?    איכה תשא לבדה עצבון ימיהם ולילותם?    איכה תטריפם לחם, איכה תלביש מערמיהם?    מי יורם דרך תבונות ומי ינחם במעגלי ישר?    מי ידליק נר האלהים על ספרי קדש בלילות    ומי ירנין שחריה בקול תורה ותפלה?    מי יביא מדי שבת מלאכי השלום הביתה    ומי יעדן חגיה בזמירות נעם ורננה?    פנוי עומד כס אב, נכלם – מסב הכבוד,    ריק מוטל תיק הטלית, תרמיל מעוך ומחלל,    סגור ומסגר “סדור” אבא, נאלמו דפיו לנצח,    נתאלמן ארון הספרים, נתיתמו שוכני שפתיו,    לא תפקדם עוד יד, לא תרחיש אצבע גויליהם –    כה שבעה ימים התפלשה ונפשה מאד נבהלה,    ביום השמיני התנערה ותצא לגורלה.  בד-גסטין, תרצ""ג.        "
3529,אברהם אבן עזרא,46,1,1,1,1,0,0,אברהם אבן עזרא,"   	 	[אהליבה עם בנותיה] 	     אהליבה עם בנותיה / מתאוננה  בענות בנאות נאותיה / בת יענה,  ראתה ארך שבותיה, / קול נתנה:  מה איחל עוד אני? / יאשוני שוררי  אצעקה חמס – ואין פוצה / מצוררי.  'בת נדיבים, אם תיחלי – / אתגברה  על משנאים, כי ימין חילי / לא קצרה.  הא ישועתי אמת, ובלי / פה אמרה:  מעמדה, הנני / פה – ואיה שוחרי?  מעטו עתה, ואין קצה / למאחרי.'  רצצוני, רועצי, דודי, / ואקראה,  גדפו שמך, והוא סודי, / ואקנאה,  אך ללבי – כי לאל ידי / לא מצאה.  דכאני העני / עד אברך אוררי,  חורפי אודה ואתרצה / אל גוערי.  'מה לדלים צועקים אלי? / הן אענם!  יהמו מעי לזאת עלי, / ואחוננם.  אעלם פתאם להיכלי, / ואשכנם.  אזכרה אהבת בני / אז בלכתו אחרי,  אוהבי אהב ואמצא / למשחרי.'         "
6016,יהודה קרני,332,1,3,4,1,0,1,יהודה קרני,"   	 	 	     עד עתה פללתי אליך,  מעתה תפללי אלי;  ותבקשיני בגופך ולבבך,  כי אהיה לך לאדני.    ועם הנץ השחר תכרעי  ויחלת להתגלות השם:  ומה שחסרת לא ימלאו  לא עם ולא אח ולא אם.    ועם רדת הלילה באהל  ועלית על יצועך בדמי;  ובשנת נדודיך תגמגמי  צרופי אותיות של שמי:    איך, אדוני ואישי,  קראתיך מיום ומליל;  וחרדת לכל־קול ולכל־ניע,  ואת־לבך מסרת לכל־צל.        "
2884,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל איצא     עלה אלי אנוש נבון וחכם / ואל־תלך בסוד עמך ודרכם  אני מלאך והם אנשי עמרה / ואתה לוט אשר תשכן בתוכם.        
6482,שלמה מנדלקרן,382,1,3,4,1,0,0,שלמה מנדלקרן,"   	 	 	     למה זה תבכה ודמעתך על־לחיך    כי בנך גנב ממך מטמון כספך,    הטרם תדע משפט חכמי־חן:    כי מאז מעולם הגנב לכילי בן…        "
6795,חיים דוד נוסבוים,402,1,3,4,1,0,0,חיים דוד נוסבוים,"   	 	 	     ?Mein Liebchen, Was Willst Du Noch Mehr    (משירי היינע)    אבני-חן ופנינים,    כל אשר חובב הלב,    שלך, ועיניך כה יפות,    אהובתי, מה חפצך בי עוד?    על עיניך אלה היפות,    על הדרתן, שירי עולמים,    שירים כבירים ארגתי,    אהובתי, מה חפצך בי עוד?    בעיניך אלה היפות    הכאבתיני עד למאד!    עד עפר השפלתיני…    אהובתי, מה חפצך בי עוד?        "
1341,דוד פרישמן,22,1,3,4,1,0,0,דוד פרישמן,"   	 	 	       I   נמשכים וזוחלים העבים אבלים ועצלים וכבדים –  לא אדע אי-מזה באו, לא אדע אל-אנה ילכו.  על-גדר דחויה מתשוטטים צללים חורים וחרדים;  שני אוזי-בר כחולמים בלט על-היאור ימשכו.      אביט. פתאם אחוש בלבי כאלו הייתי  גר לנפשי אני, מארץ רחוקה, רחוקה,  וכאלו בפעם ראשונה את-עצמי היום ראיתי. –  על-נחל מים שומם צפה מרחוק ירוקה.      הוי אלי! ולא על-ראשית אחשב ולא על-מותי,  ולא מאין באתי ואל-אנה אלך שמה,  ורק אחד הוא הגיגי: היותי זה היותי –:  למה-זה העלתני אליה האדמה?      הלך אדם חולם ביום ויבך בלילות –  למי הדמעות האלה נדרשו, ולמה חיה?      ולמה רעד הלב הרעידות ההן האפלות?  ומה, אם בכה, נוסף על-אוצר סך ההויה?   II   נשאו הרים ראשיהם, אל-כפת עבים חדרו: –  גם-הם יתפוררו!      גבהו, שגאו ארזים, עד-צית השמים נגעו: –  גם-הם יגדעו!      געשו, התהוללו ימים, ששאו התהום והשתובבו: –  גם-הם יחרבו!      ואני אני האדם מהלך על-פני האדמה,  גא על-מעט הנשמה,      ואמשל בכל, בכל, ואשפוך על-כל את-תוכי –  ואמות גם-אנכי!      בהר או בגיא? – מי יבדיל? משמים אהלך ותועה,  הלך בכבדות וצועה.      הוי לבי, מה אתה עיף, הוי לבי, מה אתה כבד! –  תרבד ערשי, תרבד…      מקרב היער הקודר עולה מאחרי הצריף  ריח גפר חריף.      אדים לבנים מתקפלים. אי-שם פתאם לי תרא  להבת אש בוערה –      לא אחת היא, אם-תאכל האש חבילת נערת  או מקדש בבית-כפרת?…   III   לחוף! לחוף! למקום הסוף בקנה  יפטפט אט בלי-מעצור סודות רכים,  ומני שמי הלילה חורי-תכלת  קוי-אור ענגים אט מפכים.      בלט בא רוח אל-הסוף בקנה,  ועל-אזנו חרש בחפזה סוד יפח.  נעות, זעות השבלים עת ישמעו;  כל-קנה שבלת יבך ויתיפח.      אקשיב. – מכאוב אנוש יתקפני.  הוי, מה אבלה, עגמה כל-הנגינה!  הלא על-חיים אבדים לבהלה  הם נושאים עתה פה בניהם קינה.   IV   הסערה חפצתי, אך לא את-הרעם –  שונא כל-מחצה הנני!  אם שמש לא תאבה לי שחק הפעם.  גם-אתה, ירח, מנעני.      ואפלה עבתה עלי התגוללי,  ליל ללא אור וכוכבים: –  אם לא האהבה הגדולה גורלי,  לא אחפוץ גם האהבים.   V   דברה אלי הדממה, פטפטה אלי הדממה  במשך כל-הלילה,  מפנת זוית חשכה, מתקרת ראש מלמעלה –  ואשר לאטה עמי בי שמעה כל-הנשמה.      לא קול, לא ניב והגה – ואני מפרש שמעתי  כל-מלה, כל-מלה.  רגע עברני רעד ורגע כהגות תפלה –  ואשר לי הגידה, את-כלה, את-כלה ידעתי.      בקר ועדת בני-אדם דברה ותתן את-קולה  יום תמים, יום תמים.  ואזני כבדו ככה וחושי היו נדהמים –  למה שמעתי ואנכי לא אבין קטנה או גדולה?   VI   בחוץ העגלה עומדת,  כבר חבוש וצרור הצרור.  הוא הולך לנסוע – חייה  כאלו זה נקב בם חור.      מביטה אחריו. – מושכת  העגלה בדרך בקר;  ובלבה רק הגות האחת:  גם-אשרה שם טמון בצרור.   VII   לזקנתי ספר תהילים קטן –  מה-בלים עליו וישנים!  לה נתן מתנה את-ספר התהלים  דוד זקן לפני רב שנים.      וכפעם-בפעם בקראה התהלים,  עיניה מתחילות דומעות –  הוי, זקנה, מה חלום-זה שעבר זה-עתה  עליך מאז מן-החלומות.   VIII   היתה הסערה בלילה. הרעישה חלונים וגגות;  שרקה לרגעים פתאם שריקת ילל ממשכה.  רגע החרישה. התגברה, ותרקד עצים ופלגות –  סערי לך, סערי, הרוח!  מה-כחך המעט וגבורתך?  בלבי גדולה הסערה אלף פעמים ככה.      בקר שחקה השמש. הקשבתי: לא זע כל-רוח,  לא נע כל-עלה. גלת השמים היתה שטוחה  ענגה ורכה כילד לעת בחיק אמו ינוח.  היה כאלו קרש  העולם מרך והתענג –  ואותי גם-אותי עטתה כשמלה חמה המנוחה.      ופתאם – –  החרדתי. רחש לבי דבר ולא ידעתי.  אימות נפלו עלי. היתה כיד בי שלוחה,  ותאחז בציצית ראשי ואהי כמו קלעתי –  אוי לי, היראה הסתומה! –  הה אלי! רק לא מנוחה…  יראתי מפני מנוחה! יראתי מפני מנוחה!   IX   נרמס חציר עשב וישח לארץ וישכב סרוח,  מקמט ומחכה  עד-בוא לו מעט אור וחיה, עד-יפח ויעודדו רוח. –  גם-אני מחכה.      אביט: – אשה עניה נושאת תינוק בערש.  בימי כל-החרף חלה למות, התעלף עד-לישון,  ועתה בא ראשית האביב; אז צנום ויבש כחרש  נשאתו אמו החוצה בערשו אל-קו שמש ראשון.      ופתאם יהיה עם-רוחי: אקח את-לבי מקרב,  את-לבי היעף,  ועל כפי אשא אותו, את-הלב המר והזעף,  ואשטח אותו לשמש ואנח עד-בוא הערב –  ואחכה.   X   ברעדה בקול דממה דקה  ישמע בלילה צליל שיר;  על-גדות מי הנחל ישתפך,  על-שדה ישתפך וניר.      ברבר המים ישורר  את-שירו האחרון בלט;  על-מות ישורר ועל-אחרית,  וישורר יגע ומט.      שושני המים מאזינים,  מאזינים גלי הפז,  ורעד בסוף הקנה –  ומעט עוד וחלף וגז.      ובהאדים פאתי המזרח  בקצות השמים ברם,  אז יחדל השיר מהשתפך,  אז ישכב המשורר דם.      ופרושות כנפיו ושלוחות,  ועליהן יורד הטל;  ככה עוד יביט המשורר  בעינים מתות אל-על.      רק מימי הנחל ירעשו  אבלים על-אבני הגיר,  ועל-פני הגלים ירעד  בדממה עוד הד השיר.        "
1061,שאול טשרניחובסקי,16,1,3,4,1,0,1,שאול טשרניחובסקי,"   	 	 	     את כה ריחניה! – למן ערפך הצח    עד קצה בהן רגלך הדקה,    מחמדת קרסלך הצנום, הקל    עד כפף מפרקתך הזקופה    בקו, קו לא עז –    חטיבת פסלים חטופה.    ריחנית-חמימה… ממך נודף חם    של מצר משעולי בין-קמות על גבול    שדות שפון גדל-קלח צר-עלים,    שם ישן טל-לילה, נם צל צהרים    ספוג בשמם של לענות חריף ומר,    ניחוחם של חבלבלים1        את כה ריחניה! אין זאת, כי אם על    ניר אביב הורתך חבלתך,    על מטלית תות-שדה2 במטעי תות-סנה3;    בין תלי אפון4 חכלילי    על עשבי הבר    גבר לה אמר: הרי לי!    כי ריחך זה משכיר, כאלו זה שבת    משוט בעמרי שדי-חטים, או לנת    בקציר חציר בעמקי נחלים    (כבר ישן המגל ונרדם החרמש).    זה ריחה של אשת-בראשית – אך הוא! –    על מצע של זרדים ועלים.        את כה ריחניה! לך ריח היום    לאחר מטר-ברכה בקיץ    עם ברקים ורעמים. אין זאת – ריח זה    הוא ריח דמי-עלומיך;    לא ריח, אך קול –    אך צעקת שאר-צהריך,    השאר שלא נשק ממאהב הלב,    הגבר הגואל מבתולי לא-גו    עם גמר בנין אשה לבעלים,    וישן עד עתה ונרדם עד הנה…    את כה ריחניה… כי לכך את נוצרת:    לעדנה במעשבים מטללים.       פיכטנגרונד, 1929       חבלבול, Convolvulus L. Winde, Bindweed, Вьюнок  ↩    תות–שדה, Fragraria, Vesca L, Strawberry, Земляника.  ↩    תות–סנה,Rubus idaeus, Raspberry, Himbeere, Малина  ↩    אפון, Sweet pea, Feuerbohne, Душистый Горошек  ↩           "
47,יהודה ליב גורדון,2,1,3,3,1,0,0,יהודה ליב גורדון,"   	 	 	    (שירי זהב ו')       מדוע זה נגרע מכל גבר  – דברו הרופאים לאל ויתאוננו –  המה פעליהם לחיים יתנו,  נחנו רק ניגע למות ושבר.      להם יש שם עולם אחרית ושבר  ואנחנו בחשך נתכס ושמנו,  לו גם כנפילים נפליאה מעשינו,  היספר מהם באבדון וקבר?      – צדקו דבריכם – האלהים ענמו –  ואני לא אעשוק כל שלום ושכר  ולכל עמל איש כגמול אשלמה:      מן הוא והלאה למתים כלמו  יקראו: “הרפאים”, להיות לכם זכר  לדעת כי פעל “הרופאים” המה.        "
1150,שאול טשרניחובסקי,16,1,3,4,1,0,1,שאול טשרניחובסקי,"   	 	 	     ונקיתי דמם לא-נקיתי.   (יואל, ד', כ""א)     א    עיפי אנושיות וירשת הדורות  וטעוני לב קט, שנתרוקן מתוכו,  נתע איש לעברו, ללא רצונו ולא בכחו,  וכאותו סוס עור הנתקל בבורות.  כגרופי ים סוער נשוטה על צרורות,  וכפגר עפיאן, שנסרח בו מחו;  ואיש איש על קנו מתקנא באפרוחו –  פן יפקח זה עיניו אל-מול פני המאורות.  חזיז-אל קורע מרחבי עננים  מקצות השמים עד קצותם, אם קולטו  הראי הקטנטן – דמות ניצוץ הוא פולטו; –  כן במעשה-בראשית נתבונן פזלנים,  ממעבה ערפלי-סתרים נמקים,  ועינינו תכלינה למאורות מרחקים.   ב    עינינו תכלינה למאורות-מרחקים  מחלין יום יום ומתוך קרב-קטנות,  המשמים לבנו בדאגות וטענות,  במוסר של קופים טפשנים ומחקים.  כבימים היינו תינוקות עוד רכים  על ברכי אומנת וסבתות מתענות,  הקולעות ספורי-בדיהן ומתנות  על צרות קדושים מסורים למכים.  ובמדרש-בן-יומו צץ במח נמלים,  בלשון סרדיוטין וחדודי גמלים  יבאו אלינו המון ירקרקים.  כף-זכותם על אלפי פשעיהם מכסה,  המחדשים אמונה, אמונה כי פסה;  נזקנה לפלא הגדול מחכים.   ג    נזקנה לפלא הגדול מחכים – – –  לב ילד, לב טפש, בשעה לא-טובה  מי זרעך אהבה, חסד וחובה  וימתח בך נימים אנינים ודקים?  הוי נימים אנינים! יש שירים… גנזכים…  אך בישם האדם… מרזון… משבע…  וקולם לא נשמע (וישועה לא קרובה)  במהומת תגרים ושריקת קוזקים.  ומחשים אורים צבא-מרום ממעל,  והעולה הגדולה בארץ ממשלתה,  ופצעך גדול, אם נפשך הצלת,  וחלומך עוד אתך, רחקת ממעל…  ומתי קץ חזון? למועד? לדורות?  נתורה אף-נחפש במסתורין של תורות…   ד    נתורה אף-נחפש במסתורין של תורות  מגדלי-הפרע ומהלכי-קרח,  ובשיג חולי-נופלים ומכי-ירח,  התועים והמתעים והעושים בם סחורות.  וכאשר יועם ערפל-המסרות  כן יעור עינינו, כשמש זורח;  ומי מעין נרפש שהעלו ריח  ירככו הלבבות לעשותם כנורות.  רוחנו כי קצרה, מהרנו נואשנו  מעיון, מאור המשואות ירשנו,  שהעלון אנשי הדרישה הגאונית.  וכאותה נשבת על פתחי ממגורות  קלונו, מכריזים מחשבה אילונית,  אל שבילי הדמיון נסורה ומקורות.   ה    אל שבילי הדמיון נסורה ומקורות…  בלחם הקלוקל, פרורים נמאסים,  נשתחוה נכרעה שפת חנף, וששים  למתקני-העולם מסיעי הקורות  לבנין הפלאות משכיח המרורות,  ובהבנותו – מגדל ננסים –  אף-נתקע כף עליו: פנסים, פנסים!  לאלה יחלנו, הן המה המאורות!  התיו הנזיד וזכיתם במחירו  גם-חפש, גם-חרות הגוף והנפש…  הקונה, הלואי ונמשלנו לבעירו!  ודמיונות הקסם? – נכפישם ברפש!  הוי, טפשים, חלמנו, אנחנו המזכים,  הצמאים לאמרי-האמת הזכים.   ו    צמאים לאמרי-האמת הזכים  נשלמה כסיטון מס כפול ומכס  בלשד נעורינו ובתם באין פחתת,  ובחם אביבנו וכחותיו מפכים  כעינות המשובה ממערות-מחשכים…  עד בוא יום-הזקנה תש כחו, וכעכס,  שפרש עור-שנתו, נתחבא ברכס,  ואין חמה רומזת בעד החרכים.  חלומות הנער, פרפרים בני יומם!  עם פרחים לבלבתם… אימו, אי מקומם?  ותאלמו עם שיר השרקרקים…  איך, הגבור, הוי גבור-אצבעי?  הנופל כי נכשל בדברי הבאי  מפח אל פי-פחת, מתהום אל מעמקים.   ז    מפח אל פי-פחת, מתהום אל מעמקים  נקלע נחרים כפליטת השרפה,  מאשרים-עלובים בברכה הטרפה,  ברכנו ה’שכל' בשפת-חלקלקים,  המחנק בנפשנו כל-קולות צועקים  בעשר רנתם וסמפוניות מגרפה;  וסיגים וגדרים וחק נצרפה,  הנחה להנחה ושגיונות של כרכים.  ונהיה אך פעם כקטנים בקטנים,  כשיח השדה וכטפה בזרם!  לאין מחקר, אין תכלית, אין מושלים, אין מענים,  כאשר היינו מקדם, ובטרם  בינונו, מלכנו בארץ ומאורות,  ונביאים הלאונו ומבשרי הבשורות.   ח    ונביאים הלאונו ומבשרי הבשורות  הכואבים לאדם ולישע בתבל,  ומפיצי תורותם עמוסי הסבל  הממלאים פני ארץ מזבחות אין-ספורות.  ענוים על-כרחם, צאן-קדש וצחורות  עד לא נחלו ארץ – וזרע שד ותבל,  קהל זאבים רעבתנים, בהשרישם, בחבל  נעטרי זר דפנא ותופשי תמורות.  ואלו נסתחפו נהרות הדמים,  ששפכו תליני-הקדש הצמים,  מדברה אל חג’ס וצחיחת הגליל,  ונתנו יבולם עדן ועדנים,  והפך המדבר אגם דשא קליל, –  ארורים כהני הבל והחמנים!   ט    ארורים כהני הבל והחמנים,  כל יוצר-שמים ומושיב אלילים,  ומחוקקי דתם באבן וגוילים,  באותות ובמופתים ועדות נאמנים;  משלמים אמונה במעות מזמנים;  ואלים מרעימים ושופטים פלילים,  ופולסי דנורא לבנים אוילים,  מצוים על אשר בכחות-איתנים!  ובכחות-איתנים על-גב מזבחותם  גם ישפכו דמים, קרבנות צור עושם,  יכריעו לטבח לרבבות לרבבות  כל אשר לא יצא עמהם במחולם,  כל גאי הרוח ונדיבי הלבבות,  ונביאי-האמת והנשמעים בקולם.   י    ונביאי-האמת והנשמעים בקולם…  חרבות בידיהם פיפיות ושתים:  האמת והאהבה, נשק הפלאים;  וזרעו בתפלה, מימינם, משמאלם  על נפש נחושה ולב-אבן מעולם,  מתנכלים לטובים, מערימים לרעים,  באש ובדם יטיפו לפראים  בטפשות קנאים וקשי-ערף גולם.  ומלך השקר, והאמת נעדרת,  האהבה תחמץ כשאר במשארת,  תסריח על מוקדות המינים ושכולם.  כל הוגה מחשבה והיה לאלה,  אם הוא נפשו כגאלם נפשם לא גאלה,  אף-יואר לעד שם מתקני-העולם!   יא    אף-יואר לעד שם מתקני-העולם!  סריסי-הלב ונפתלי-אמונה,  הסומים במחם, ובנפש ענגה  יבחינו אך עדנם ותפתה שאולם.  נגרים כרגבים סומאים במשעולם,  מרטשים ורוצצים מתוך קר-מכונה  גם חרשי-חמר גם פסילי אתונה,  מכבד רב פגר לא ישמעו קול-עם.  עד לא מלכו הם, עד נחבאו בסדק  ישירו לחפש וינבאו לצדק  תלינים בקדשה ומשוים עקשנים;  אך סוף מנגינתם – אזקים, גרדמות  לעברינים ולאנשי-התרומות,  כהני היפי ומכחול-אמנים.   יב    כהני היפי ומכחול-אמנים,  איש איש רוחו טהור וקדוש לפידו;  אם מצא זרע-אמת, מצאו לפידו  ולחבורתו בקהל הנרגנים.  ופרס כי תנחלו – כליל קוץ וברקנים.  הגם מכם יצא צר יפי לכחידו?  כל קלוין וקלוין וסרויטו1 בצדו?  ענו בי, כל חולם חלום שיר וגונים!  מתהום אי-הויה קראנו לתחיה  לרבבות קולות בסערה מפליאה,  אך אין בגללנו אנחה, אין קינה;  ואוצרות של גונים וצבעים שפכנו;  מארגמן-הקדש נקים אנחנו  הרודים בשירה ומסתרי חנה.   יג    הרודים בשירה ומסתרי חנה,  אך אתם מאחדים עברים ועתידות,  ובהמנון אכנטון, שר בין פירמידות2,  וזמירות בן-ישי נשתפך בתחנה.  שיר-ערש, שיר אחד ומלא חנינה,  לשפחה בת-עבד ולשדה בשדות;  וערב יתכוץ עם גוני החידות  לב אמודאים ולב עמל בטחינה.  ובאה יצירתכם וקראה לנדיבות  מתוך לב מתלהב ושאיפות מרהיבות  מצרפה ניצוצות ופעלה לפעלה  לאטם וכהפרות חם-אביב הגנה.  אם צוה האל והוא עתיד לגאלה,  יגאלו העולם בשיר ומנגינה.   יד    יגאלו העולם בשיר ומנגינה,  והיתה הרמוניה אחת נפלאה…  בינתים – ותתגל החיה הרעה  בעמקי האדם, הגיחה מקנה.  ובלויי-הסחבות של תרבות מגנה  התפרקה, ותופע בנולות-הזועה…  הוי, יובלות של פילוסופיה נשאה!  אתן מה-פעלתן אמונה ובינה?  שבלי ארגמן-הקדש הטהורות  מכסות פני ארץ, ואדם טובע…  דמדומים של תרבות… ובלבול של תחומים…  עלטה גוברת או שחר בוקע?  נדהמים נתבונן במעבה דמדומים,  עיפי אנושיות וירשת הדורות.   טו    עיפי אנושיות וירשת הדורות  תכלינה עינינו למאורות מרחקים;  נזקנה, לפלא הגדול מחכים.  נתורה נחפשה במסתורין של תורות,  אל שבילי הדמיון נסורה ומקורות,  צמאים לאמרי-האמת הזכים.  מפח אל פי פחת, מתהום אל מעמקים  הלאונו הנביאים ומבשרי הבשורות.  ארורים כהני הבל והחמנים!  ונביאי האמת והנשמעים בקולם!  אף יואר לעד שם מתקני-העולם!  אך כהני היפי ומכחול-אמנים,  הרודים בשירה ומסתרי חנה,  יגאלו העולם בשיר ומנגינה.       אודיסה, ברלין, 1923       קלוין הריפורמטור הוציא להרג את סרויטו – אף הוא ריפורמטור  ↩    המלך הריפורמטור, בשעתו, אשר הניח אחריו המנונים נעלים.  ↩           "
6049,יהודה קרני,332,1,3,4,1,0,1,יהודה קרני,"   	 	 	     נפשי, נפשי, למה את כואבת תמיד  על גורלך?  היצר לך על שעת הזריחה, אשר עלתה  על אהלך?    או אולי יצר לך על שעת השקיעה, אשר קרבה  ועל צל יום־מחר?  כי יעל יום ממרחק ואת־אהלך עוד לא פקד  ואף לא זכר!    נפשי, נפשי, למה את תהמי ככה,  האת יחידה?  יעלה יום ויפנה יום וככה תלאי מחליפות,  ומפתר החידה.    דם הכנעי לאלהיך ואל לך לקבל,  ואל לך לכעס;  קבלי דומם על שמיך את־השקיעות –  כאת הזריחות.        "
6799,חיים דוד נוסבוים,402,1,3,4,1,0,0,חיים דוד נוסבוים,"   	 	 	     (משירי היינע)    במחזה עיני רואה    איש קטן ונכה רגלים;    לבושו ציץ לעינים,    מתוכו תציץ צואה!    פגול האיש פנימה;    לבריות רוע הפנים    מיפה, יחדש נושנים,    פתגמו חף מפנימה!    “ומי זה האיש?” שאלתי    לאדוני, אל החלום;    ויענני: ""קרב הלום,    וראה הפלא פעלתי!    ""אהובתך, רבת החן,    לחיק מנול זה מובלה!""    לאלפים מלאכי חבלה    לדבק עונים “אמן!”        "
3946,אברהם אבן עזרא,46,1,1,1,1,0,0,אברהם אבן עזרא,"   	 	 	    סליחה       אל אין [שני], מענה הגיון / שפתותי הקשב,    [….]ני עליון / ריקם אל תשב,    ואותי בציון / [……] הושב.    בצדקת אבותי / תכפר חובותי    ותסיר עצ[בו]תי / ומ[ס…..ודותי / [….] בגללך –    רפאה נפשי, כי חטאתי לך.    תביט ברעת עבדך […] ותשמע שוע[…] קולי    אל עליון, ותחן דמע [……..לי]    [……..] לעולי    ועצם שגיותי / שני א[…]ם חסידים    [….תי / ….תי אלה [….] לך      ברכות אמוני / שני[….] חסידים,    שמע תחנוני, / אל, [והו]שיב יחידים,    ו[חוס] על [ע]מים אשר אותך עובדים;    לביתך יקוו / ובדברים נאוו    גדלתך יחוו, / יחד ישתחוו / לך ויזמרו לך.    רוחי ונפשי / אהרג על דתך    ובקול רחשי / אצעק מר ב[…ת]ך    ענני, קדושי, / למען תורתך,    והמציא לי [ח]נינה / [ודי]ני הבינה,    והגיגי בינה / ומ[….] האזינה / קולי בקראי לך.    האל הרם / ת[…] כל מ[…]יני    ומחה זרם / דמעי מ[…ני]    מהר בטרם / […]ות […]ל בני    ועל עבדך חוסה, / אל[ה] רם ונשא,    [……]כסה / ולנו כל משא / [אשר…..] לך.        "
6139,יהודה קרני,332,1,3,4,1,0,1,יהודה קרני,"   	 	 	     אני עם עצמי ואני עם כלכם,  שרפה חלקתי, אך מאסתי רגון;  ועם יבולי, הכולל יבולכם,  אני מנסר בין שדמות היגון.    לא אחזתי מגל, אך מששתי ביד  כל אלמה ושבלת צנומה;  ומן הגרנות והדיש המעט  גם לשטן עוד הפרשנו תרומה.    ועוד בגבעל השרוד, החרוך  תקענו כתקע עם חג בחליל  להודות ולזמר על הנוף הברוך  לאלהי יהודה, השמרון, הגליל.        "
4011,אברהם אבן עזרא,46,1,1,1,1,0,0,אברהם אבן עזרא,"   	 	 	    על פרוש איוב, לתלמידו בנימין בן יואב   תנו כבוד לאל נורא,    והוא ראה ולא ירא,    והוא נשגב בחכמתו,    ודרכו לאנוש הורה;    וזה פרוש בסוד איוב,    כדרך טעמי תורה,    לאברהם בנו מאיר    ספרדי בנו עזרא;    ברומי חברו בלשון    אבותינו, ואם קצרה    היותו לעטרת הוד    ולצפירה מפארה    לבנימין יליד חכמה    בנו יואב אבי משרה.        "
99,יהודה ליב גורדון,2,1,3,3,1,0,0,יהודה ליב גורדון,"   	 	 	    (בספר זכרון לפניו)       איש סופר חכם-לב קרבנו חנה,    כל תולדות הארץ במספר מנה,    משביר דברי חכמה עורך ובנה    ובספרי חכמתו אל אחיו פנה,    ומהם אין קול אין קשב אין ענה,    כי נטמו כלם כאלפים וכצנה,    איש איש אחרי בצעו לבו רק זנה,    זה יכסף לכסף ושקליו מנה,    זה יאהב זהב, זה יעקב זה יונה,    תורה אין שוחר, אין קורא אין שונה,    בחכמים אין בוחר וספרים אין קנה.         "
5149,היינריך היינה,144,1,2,3,1,0,0,היינריך היינה,"   	 	 	    מוטו: קסינופון, אנבסיס, IV, ז.  א: ברכה לים   תלטא! תלטא!    היה-נא לי ברוך, אתה ים נצח!    היה-נא לי ברוך עשרת אלפים מונים    מלבי הצוהל,    כאשר ברכוך לפנים לשלום    עשרת אלפים לבות יונים,    מתגברי על-פגע ושבי אל-ארצם,    לבות יונים ידועים לתהלה.      שטפו הגלים,    שטפו וירעשו;    השמש יצקה לארץ בחפזה    אורות-שושנים מפזזים;    מחנות השלוים המרגזים    צרחו בקול ויתעופפו הלאה;    שעטו הסוסים, השתקשקו המגנים,    וקול כמנצח הריע עד-מרחוק:    תלטא! תלטא!      היה-נא לי ברוך, אתה ים נצח!    כלשון נוף-מולדת לי יהמו מימיך,    כחלומות הילדות לי נראו מציצים    על-חוג גליך השוטפים,    וזכרון מקדם לי שנית יספר    על-דבר כלי-צעצועים נחמדים ויקרים,    על-דבר מתנות-חמדה למועד ליל-חג,    על-דבר עצי-אלמג אדמים    ודגי-פז ופנינים ושלל צבעי-קונכות,    אשר צפנת לי שמה בסתר    בתחתית בית-זבול האלגביש הזך.      הוי, מה-עלפתי בשממות נכר!    כמו ציץ נובל    בקפת הפחים של-דורש אל-צמחים,    כן היה לבי סגור בקרב.    נחשבתי, כמו במשוך החרף    חולה ישבתי בחשכת חדר-חולים,    ועתה יצאתיו פתאם,    ולנגדי יזהיר, ועד-הכות בסנורים,    אביב-אזמרגדים, אשר השמש העירו,    ועצי הציצים הלבנים יהמיו,    והפרחים הרכים יביטו בי    בעיניהם הצבועות, בעיניהם הנותנות ריח,    ועלה מסביב ריח והמות ונשוב וצחוק,    ובתכלת השמים תרנה הצפרים —    תלטא! תלטא!      הוי לבי, לב גבור, המדח אחור!    עד-כמה פעמים, עד-כמה עד-לחרדה,    השיגוך בין-המצרים בנות-הצפון האכזריות!    מני עינים גדולות, מלמדות נצחון,    רבו חצי אש;    במלים מלטשות עקלקלות    הלכו עלי אימיהן לפלח את-כליותי;    במגלות כתובות כתב-יתדות רוצצו    את-גלגלתי לי האמולה והשוממה —    לשוא כוננתי אל-מולן את-מגני:    החצים שרקו, המכות רעמו,    וביד בנות-הצפון האכזריות    הדחתי עד אל-פני הים —    וחפשי אשאף רוח ואברך את-הים,    את-הים הנחמד, את-הים המציל,    תלטא! תלטא!   ב: עננה   קדרנית רובצת העננה על-הים,    ומבעד לקיר-העבים השחור    מתמלט כידוד-האש השנון,    נוצץ בחפזה וגז בחפזה,    כברק מחשבה מקדקד ראש קרוניון.    על-פני המים השוטפים והנזעמים    מתגלגלים הברקים למרחוק    ומרקדים סוסי הגלים הלבנים,    אשר הולידם בוריאס בנפשו    מסוסות אריכתון החמודות,    וצפרי-הים החרדות מתעופפות    כצללי פגרים על-שפת הסטיקס,    אשר-הדיחם לילה כרון מסירתו.      הוי אני קטנה ועליזה,    המחוללת שם את-הנורא ממחולותיה;    איאולוס מצוה את-משרתיו לה המהירים,    ונגנו לה במשובה למחול המחנים הצוהל;    ומחלל האחד ותוקע השני    ונוהם השלישי על פי נבל-עמק —    והמלח המתנודד עומד אל-המשוט    ומביט בכל-עת באבן השאבת,    בנשמה הרועדת הלזו אשר לאניה,    ונושא את-כפיו השמימה ומתפלל:    הוי קסטור, הגבור המזין, הצילני-נא אתה,    וגם-אתה, המתגושש באגרוף, פולידקס!   ג: פליט האניה הנשברה   תקוה ואהבה! כל-חילי הכה רסיסים!    ואני גם-אני, כמו נבלת פגר    אשר הקיא הים בזעפו,    אשכב על-שפת הים,    על-שפת-ים זו השוממה והמקרחה.    ממולי מתנודד ישימון המים,    מאחרי רובצים רק יגון ופגע,    וממעל לי פושטות העבים,    ילדות-הרוח האלה השחפות ואין-תאר,    אשר בדליי ערפל    תשאבנה מים מתוך הים,    ונשאום בעמל ונטלום בעמל,    ושבו ושפכום אל-תוך הים,    והיה כל-זה ענין רע ומשמים,    ומועיל אין בו, כחיי גם-אני.      הגלים הומים, השלוים צורחים,    זכרונות קדומים נושבים עלי;    חלומות נשכחים, חזיונות נדעכים    ומתוקים עד-הציק עולים אלי.      יושבת בצפון אשה,    ויפה האשה, כמלכה היא יפה.    תבניתה הענגה כברוש    סגורה בשמלה לבנה, כלה תאוה;    עתר תלתליה השחורים    כמו ליל-עדנים    משתפך מעל קדקדה המעטר צמות,    ומסתלסל, כחלום מתוק,    על-פניה המתוקים והלבנים;    ומתוך פניה המתוקים והלבנים    נוצצת עין גדולה ועצומה,    כמו שמש שחורה.      הוי שמש שחורה, עד-כמה פעמים,    עד-כמה עד-לחדוה, שתיתי ממך    לבות-אש אדירות בקדש,    ואעמוד ואחוג ואהי שכור אש —    ואחר רחף שחוק יונה תמימה    על-שפתיך הגאות התלולות אל-על,    ושפתיך הגאות התלולות אל-על    הגו מלים מתוקות כאור ירח    ורכות כריח השושנה —    ונשמתי התנשאה    ותעף כנשר לשמים ממעל.      החרישו אתם הגלים עם-השלוים!    חלף עבר הכל, אשר ותקוה,    תקוה ואהבה! על-העפר אשכב,    ואני איש משמים, פליט אניה נשברה,    ואת-פני הלוהטים אלחץ    אל-החול הרטב.   ד: שקיעת השמש   השמש היפה    ירדה אל-תוך הים בלט;    המים השוטפים הנה-זה כסם בצבעו    הלילה הקודר,    רק עוד זהר הערב    ישטפם באורות-זהב,    וזרמת השבלת הרועשת    תדפוק אל-שפת הים את-הגלים הלבנים,    המרקדים בחפזה ובחדוה    כעדר טלאים כבדי-צמר,    אשר ידפקם אל-רבצם למועד-ערב    הרועה המזמר.      מה-יפה השמש!    כה דבר אחרי דממה ארכה זה רעי    המהלך עמי על-שפת הים,    ובלצון מעט, ומעט בדאבון נפש,    גלה את-אזני: השמש היא אשה יפה,    אשר התחתנה באלהי הים הזקן    רק למען הכבוד;    יומם תתהלך שמחה    במרומי השמים, עדוית-ארגמן    ונוצצת ביקרות יהלמיה,    וכל-יצירי העולם    יאהבוה כלם וישתאו אליה כלם,    ואת-כל-יצירי העולם    תשמח באור מבטה ובחמו;    ורק בערב תשוב בלא-חמדה ובתגרת-יד    אל-ביתה,    הבית הרטב, ואל-החיק המשומם    אשר לבעלה הישיש.      “האמן-לי” — הוסיף רעי על-דבריו,    וישחק ויאנח וישב וישחק —    ""רק אמנם שלום-אמת להם שם למטה!    יש-כי יישנו, או יש-כי יריבו יחד,    אשר-ירעש לקולם פתאם הים פה למעלה,    ושמע המלח מקרב שאון הגלים    בגער הזקן באשתו:    ""הוי זונה סובבת תבל כלה!    הוי מנאפת בקרניה!    כל-היום תלהטי לאחרים באהבתך,    ובלילה, כסורך אלי, והיית עיפה וקרה!""    על-תוכחות כאלה בסתר חדר-המטות —    הן תבין את-זאת! — תתן את-קולה בדמעות    השמש הגאה, ותבכה את-עניה,    ותבכה עד-בלי-די, עד-כי אלהי הים    כרב למצוקותיו ישתער פתאם מערשו    ובחפזה ישוט אל-פני הים מלמעלה,    לשאף מעט רוח עם-דעה צלולה.      ככה במו-עיני ראיתיו תמול בלילה    עולה עד-חציו מן-הים;    על-בשרו אפדת צמר-פשתים צהבה,    על-ראשו מצנפת-לילה לבנה כחבצלת,    ופניו נובלים"".   ה: זמרת בנות-האוקינוס   הלך והלבן יורד הערב על-גדות הים,    ובדד עם-נשמתו הבודדה    יושב איש על-חוף-הים הקרח,    ומביט למרום בעין קרה כמות    אל-כפת-הרקיע הגבהה וקרה כמות,    ומביט אל-הים המתגעש למרחוק —    ועל-פני הים המתגעש למרחוק    מרחפות אנחותיו, כשטים על-רוחות,    וביגון תשובנה אליו,    כי הלב אשר אמרו להשליך בו עגן,    והנה הוא סגור לפניהן —    והאיש מתיפח בקול, אשר ירגזו השלוים הלבנים    מתוך קני החול,    ועופפו והקיפוהו מחנות מחנות שלמים,    והוא ידבר אליהם את-דברי-השחוק האלה:      ""צפרים שחורות הרגלים,    אתן המעופפות על-ימים בכנפים לבנות,    אתן הסובאות מי ימים בחרטומים עקמים    וזוללות על-חלבו את-בשר השרץ במים,    מרים חייכן כטרפכן המר!    אכן אנכי, ברוך האלהים, רק מתוק אטעם!    את-ריח-השושנה המתוק אטעם,    זאת רעית הזמיר, אשר אכלה זיו ירח!    ואטעם גם-מתוק מזה: תופיני ממתקים    ממלאים חמאה מרבכת;    וגם את-המתוק ממתוק אטעם:    מתק אהבה ומתק היותי אהוב.      ""אוהבת היא לי, אוהבת היא לי, זאת חמדת הבתולות!    עתה היא עומדת בעלית קיר בביתה,    ותשקיף למועד-ערב החוצה אל-דרך המלך,    ותקשיב ונפשה תכלה אלי — חי נפשי!    לשוא היא תרה על-סביבה, ואחר תאנח,    ומדי האנחה תרד אל-הגן,    והתהלכה לריח הגן ולזהר הירח,    ודברה עם-הפרחים וספרה באזניהם    עד-כמה אני, בחיר לבבה, נחמד    ועד-כמה כלי מחמדים — חי נפשי!    אחר על-משכבה, בשנתה, בחלומותיה,    תרחף באשרה עליה תמונתי היקרה,    ואף-גם-בבקר למועד פת-שחרית    תרא את-פני הצוהלים    על-הלחם המרוח בחמאה הנוצצת    ובלעתו בחפזה מאהבה — חי נפשי!""      ככה יתהלל ושב והתהלל    ואל-בינות הדברים יצרחו השלוים    כלעג שחוק קר.    דמדומי ערפל מתנשאים ועולים;    מענן עבי-תכלת, ופניהם כאימים,    נשקף ירח צהב כחציר.    גלי הים מתקוממים והומים,    ומתחתית הים המתקומם והומה    עולה בנכאים כלחש רוח תועה    קול זמרת בנות-האוקינוס,    קול אשות-המים היפות ורחמניות,    ומכלן ישמע הקול הנעים    של-אשת פילוס בת-רגלי הכסף,    וכלן נאנחות ומזמרות:      ""הוי כסיל, הוי כסיל, הכסיל המתהלל!    הוי מכה ומענה!    נרצחו ארצה כל-תקותיך,    כל-ילדי לבך המשחקים לפניך,    ולבך בך, אוי לך, כמו ניובי    נהפך מכבד עצב לאבן!    לילה לך בקדקד ראשך,    וברקי השגעון מתלקחים בו לרגעים,    ואתה מתהלל מרבי מכאובות!    הוי כסיל, הוי כסיל, הכסיל המתהלל!    קשה-ערף היית כראש-בית אביך,    גדול הטיטנים, אשר אש השמים    גנב מן-האלים ויתנה לבני-אדם,    והוא, נשוך-עיט ואסיר אל-סלע,    העפיל לאולמפוס, העפל והאנק,    עד-קולו שמענו מתחתית הים    ובאנו אליו לזמר לו תנחומים.    הוי כסיל, הוי כסיל, הכסיל המתהלל!    ואתה הלא חלש ממנו שבעתים,    ובחכמה תעשה, לו תשלים אל-האלים    ותשא דומם את-סבל כל-ענותך,    ותשא דומם, נשא והארך ונשא,    עד-תקצר רוח אטלס בעמלו גם-הוא,    וקם והשליך מעל כתפיו העולם הכבד    אל-ליל הנצח"".      ככה הריעו בזמרה בנות-האוקינוס,    אשות-המים היפות ורחמניות,    עד-הגדיל קול הגלים ההומים —    מאחרי העבים התחבא הירח,    הלילה פער את-פיו,    ואני הארכתי לשבת בחשך ואבך.   ו: אלי יון   ירח פורח מלא! לנגה זרחך    נוצץ, כזהב שוטף, הים;    כאור יום בהיר, ורק עממוהו דמדומים,    שוכן על-גדות הים לכל-רחבו;    ובשמי התכלת הזכה, חדלת-כוכבים,    מתשוטטים העבים הלבנים,    כצלמי אלים ענקים    העשוים שיש מאיר.      לא! לא כן הדבר, לא עבים המה!    רק אלי הלס הם, האלים ההמה הנם!    אשר לפנים ברב-עליצותם משלו בעולם,    ועתה, כי-נדחו ומתו,    הם פושטים כאימי ענקים עצומים    בשמים בחצות הלילה.      משתאה ומכה בסנורי-פלאות בינותי    בזבול האלים המשוטט הלז    בפסלי הענקים    הנדים באימיהם ואלמים בהדרם.    זה שם הוא קרוניון מלך השמים;    לבנים כשלג תלתלי קדקדו,    התלתלים המהללים מרעישי האולמפוס,    בידו עוד יחזיק הברק הנדעך,    על-פניו רובצים יגון ושואה,    ורק עוד הגאון מקדם עמו.    טובים מאלה, צאוס, היו הימים הראשונים,    אשר אז התענגת תענוגי שמים    על-נערים ונימפות וקרבן הפרים!    אכן גם-אלים לא ימשלו נצח;    הודפים הצעירים מפניהם את-הזקנים,    כאשר הדפת את-אביך הישיש אתה    ואת-כל-מסרפיך הטיטנים מפניך,    יפיטר ההורג בקרוביו!    וגם אותך, יונו הגאה, אכירה!    לא הועילה יראתך לך עם-קנאתך;    באה אחרת ותקח את-שרביטך,    וחדלת מהיות מלכת השמים,    ועינך הגדולה כהתה,    וידיך-חבצלות היו באין-כח,    אשר עד-עולם לא תשיג נקמתך    את-זאת הבתולה בעולת האלהים    ואת-בן-האלהים עושה הנפלאות.    וגם אותך, פלס-אתיני, אכירה!    הבמגן עם-חכמה לא עמדה לך ידך    להעביר מעל ראשי האלים הרעה?    ואותך, גם-אותך אכיר אפרודיטי,    אשר זהב היית מלפנים ועתה כסף!    אמנם עוד חמדת חגורתך עדית,    אך חיל יאחזני בסתר מפני יפיך,    ולו הנחילני חפצת חסד בשרך,    כיתר הגבורים, אז מתי מפחד —    כנבלת אלהים נראית לי עתה,    וינוס שרת המות!    לא עוד באהבה יביט אליך    ארס הנורא ממקומו.    ועיני פבוס-אפולו העלם    מה-קודרות; כבר נאלם עוגבו    המשמח לבבות במשתה בני-אלים.    אך עצב ממנו פי-שנים הפיסטוס!    אכן לא יוסיף צולע זה עד-עולם    לעזור אחרי הבי    ולמזוג לאלים במסבם ביד אמונה    את-הנקטר המתוק. — הכרת מאז    שחוק-אלים זה, אשר אמרו לא יכרת.      לא אהבתי אתכם מעולם, האלים!    כי לזרא לי היו היונים,    ויותר מהמה תעבתי את-הרומים.    אבל חמלה קדושה ורחמים אימים    ישטפו את-לבי,    אם עתה אביטכם במרומים שם,    הוי אלים עזובים,    הוי צללים מתים תועי בלילה,    הוי מוגי בערפל ורוח ישיבכם —    ואם אזכר מה-קלים ורכי-לבב    האלים אשר נצחוכם,    האלים החדשים, המושלים, התפלים,    השמחים לאיד ולובשי עור-כבש בענוה, —    כי-עתה תתקפני משטמה אימה,    ונפשי תשאל לגדע את-היכלי החדשים    וללחום לכם, האלים הקדמונים,    לכם ולמשפטכם הנאמן עד-עולם;    ואל-מזבחותיכם הרמים,    אשר יוקמו שנית ויקטר עליהם קרבן,    תשאל נפשי לכרוע אליהם גם-אני    ולפרוש את-כפי ולהתחנן —      כי יהי אשר-יהי, הוי אלים קדמונים!    אם-אמנם לפנים במלחמות האדם    נתתם יד תמיד עם-מחנות המנצחים,    ואולם לב-אדם טוב וישר מכם,    ובמלחמות האלים אתן-יד עתה    עם-מחנות האלים המנצחים.     *~*~*     ככה דברתי ועין בעין ראיתי,    כי-חפרו במרום צלמי העבים הלבנים    והביטו אלי כהולכים למות,    קרנו מזיו מכאוביהם, ופתאם נעלמו.    הירח זה-עתה הסתתר    מאחרי עננים אשר קדרו הלך וקדר;    הים התגעש אל-על,    וכמנצחים יצאו כוכבי הנצח    על-פני השמים.   ז: שאלות   על-שפת ים, ים שומם, למועד הלילה    עומד עלם-איש;    לבו נמלא מכאוב, ראשו נמלא ספקות,    ובשפתי קדרות ישאל את-הגלים:      הוי פתרו לי אתם את-חידת החיים,    החידה המציקה מקדמי ראש-עולם,    אשר הגו מאז בה ראשים מה-רבים,    ראשים חבושים במגבעות חרטמים,    ראשים בצניף וראשים בצפת שחורה    או במצנפות שער, ואלף אלפים אחרים    מראשי בני-אדם יגעים ומעלי זעה —    הגידו-נא לי, מה-פשר האדם?    מאין הוא בא? ואנה הוא הולך?    ומי זה יושב על-כוכבי הזהב?      הגלים יהמו המיתם לנצח,    הרוח יפוח, העבים ינוסו,    הכוכבים יציצו באין-מבין וקרים —    וכסיל יחכה למענה.   ח: פיניקס   עופף צפור ממערב,    ולמזרח יעופף,    לארץ הגנים במזרח מולדתו,    אשר שם הבשמים יתנו ריח וישגו,    ותמרים ירעשו ומעינים יפיצו קרה —    ובעופו יזמר צפור הפלאות:      ""אהבתהו! אהבתהו!    את-צלמו היא נושאת בלבה הקטן,    ונושאת בנעימות אותו ובסתר —    ולא תדע את-זאת!    אבל בחלומה הוא עומד עליה,    והתחננה אליו ובכתה ונשקה ידיו,    ובשמו תקרא,    ובקראה ותיקץ ותשכב מרעידה,    ותשוף עיניה היפות משתאה —    אהבתהו! אהבתהו!""     *~*~*     נשען אל-התרן, על-הספון הגבה,    עמדתי ואאזין אל-זמרת הצפור.    כסוסים ירקים-שחורים עם-רעמות כסף    רקדו הגלים בלבנת סלסוליהם;    כמחנות ברבורים, ונוססים המפרשים,    חתרו ממולנו אנשי הלגולנדיה,    אבירי ים הצפון הנודדים האלה!    ממעל לי בתכלת נצח    התשוטטו עבים לבנים    והזהירה שמש הנצח,    שושנת-שמים זאת, זה פרח האש,    ופניה הביטה בעליצות בראי-הים; —    והשמים והים ולבי בי גם-אני    הריעו כמו-הד:    אהבתהו! אהבתהו!   ט: חלי הים   ענני אחרי-צהרים הצחורים    נשקעו הלך והשקע בתהום הים,    והים עלה לקראתם קדרנית —    ובינותם חפזה האניה.      ואני חולה-ים עוד יושב אל-התרן    וחושב מחשבות על-נפשי אני,    מחשבות עתיקות, כהות משיבה,    אשר עוד לוט אבינו חשבן,    בשתותו דיו מן-הטוב הטוב הלז,    ויהי אחר-כן בכל-רע.    לרגעים ואזכור גם מעשים קדמונים:    בנסוע לפנים בנתיבות ים סוער    נזירים עודי צלב, וישקו באמונה    את-פסל הנערה הקדושה, ותהי להם זאת לרפאות;    ואבירים חולי-ים לעתות בצרה כזאת    לחצו למו-שפתם את-נעל היד המתוקה    אשר לגברתם, ורפא להם בן-רגע —    ואני פה יושב ומכרסם ברגז-לבב    דג מלוח יבש, המרפא הממלח הלז,    בבא לנו חבל קיא-חתול וענות-כלב!      עד-כה ועד-כה והאניה נלחמת    עם-הגלים הזדונים הנרגשים;    כסוס-מלחמה זקוף עתה מתיצבת    על-צדי ירכה, עד יחרוק המשוט להשבר,    ועתה היא שבה והתנפלה ממעלה ראשה    אל-לע-המים השואג,    ואחר, כעיפת אהבה ובאפס דאגה,    תחשב להרגיע    בחיק ענק-הגל השחור    המשתער לקראתה בכח    וכפרץ מים נבעה בתוך הים    יפול פתאם תחתיו ויהפך לגלגל לבן    ויכסה בקצפו גם-אותי.      ונוד והתשוטט ורחף ומוט —    מרבה מנשוא!    לשוא תתור עיני ותבקש    את-אשכנז החוף. אוי לי, רק מים!    ומים אחריהם, רק מים מתנודדים!      כהלך בחרף בלילה, העורג    אל-כוס-תה חמה ומשיבת נפש,    כן תערוג נפשי עתה אליך,    את אשכנז, ארץ מולדתי!    תהי-נא אדמתך המתוקה זרועה    שגעון ופרשים ושירים רעים    ומגלות-דת דקות ותפלות;    ישבעו-נא נפשם סוסיך-נמריך    בשושנים תחת הקוצים;    ילכו-נא נדיביך-קופיך קוממיות,    עודי עדי ריק בגאוה כשרים    ונותנים את-נפשם עליונים על-יתר    הבקר המקרין ההולך בכבדות;    יאמר-נא קהל עדת שבלוליך    כי-נפשו נפש אלמות,    יען-כי ישרך את-דרכיו בלט;    יוציא נא משפט לפי רב-הדעות,    אם רמה בגבינה — הגבינה שלה;    ויבקש-נא עצות חדשות יום יום,    במה יוכל אדם להיטיב הצאן המצרית,    לבעבור ייף צמרה,    וגזזה הרועה כגזו את-יתרן    באין הפלות דבר —    יהי אשר-יהי, יכסוך-נא כסל ורשע,    את אשכנז כלך!    ואני אני אערוג בכל-זה אליך:    רב לי, כי-אדמת מוצק לי את!   י: בחוף   אשרי האיש אשר בא עד-החוף,    ונטש מאחריו הים עם-הסערה,    ועתה הוא יושב בחם ובמנוחה    במרתף הטוב של-ראשי עיר ברמן.      מה-נהדר העולם ונחמד,    לעת כי-נשקף מתוך הכוס הרומית,    מה-יזל העולם הקטן הלז השוטף    אל-תוך הלב הצמא, הוא והדרו יחדו!    את-הכל אראה בכוס:    את-דברי ימי העמים הקדמונים עם-החדשים,    את-היונים עם-הטורקים, את-הגל ואת-גנז,    ויערות ציטרונים ומשמרות צבא,    ואת-ברלין ושילדי וטוניס והמבורג,    וראש לכל את-צלם דמות אהובתי,    את-קדקד הכרוב על-קרקע יין רינוס המזהב.      הוי, מה-יפית, מה-יפית, את חמדתי!    כשושנה היית!    לא כשושנת שירס    רעית הזמיר, אשר שר תהלתה הפיס,    ולא כשושנת-השרון    הקדושה ואדמה, חמדת לב הנביאים; —    כשושנת היין במרתף ברמן היית!    הן היא שושנת השושנים,    אשר כרבות ימיה כן תפרח ותמתק,    וריחה ריח אלים, שהוא הרהיבני,    הלהיבני כלי, השכירני כלי,    ולולא אדון בית-המרתף בברמן,    שהחזיק בי הכן, בציצת ראשי הכן,    כי-עתה מעדתי ואפול!      האדם הישר! ישבנו גם-יחד    וכאחים שתינו,    דברנו על-דברים נפלאים ונעלים,    נאנחנו ונפול איש על-לב אחיו,    ולאמונת האהבה הוא הקדישני —    שתיתי לחיי כל-אויבי העצומים,    וסלחתי לעון כל-המשוררים הרעים,    ככל אשר-יסלחו באחריתי גם-לי —    בכיתי מחרדת קדש, ואחר    נפתחו לי שערי העדן,    ששנים-עשר השליחים, ענקי-החביות הקדושים,    מטיפים שם באין מלה, ובכל-זה מה-יבינום    כל-הגוים יחדו!      אכן אלה הם אנשים!    חדלי-תאר מחוץ, לבושיהם רק עץ,    ואולם מבית יפים הם ומאירים    מקהל כל-הלוים הגאים במקדש    וממשרתי הורדוס וצבא כל-השרים    העודים זהב ולובשים ארגמן —    האם לא מאז דברתי כזאת,    כי לא עם-חברת שפלים עד-למאד,    ורק עם-מבחר אנשי המעלה    התהלך כל-ימיו מלך השמים!      הללויה! מה-יפיחו עלי בנעימותיהם    התמרים אשר בבית-אל!    מה-יתן ריחו המר אשר בחברון!    מה-ירעש הירדן ויחוג משמחה! —    גם נפשי, נפש-אלמות, תחוג,    ועמה אחוג גם-אני, ובחוגנו    והעלני על-המעלות והוציאני לאור-עולם    אדון-המרתף הישר של-ראשי עיר ברמן.      אדון-המרתף הישר של-ראשי עיר ברמן!    ראה-נא על-גגות הבתים יושבים    המלאכים, והמה שכורים ומזמרים;    השמש הלוהט שמה במרום    איננו בלתי חטם שכור אדם,    חטם נשמת-העולם,    ומסביב לחטם נשמת-העולם האדם    סובב הולך העולם השכור כלו.   יא: אפילוג   כשבלי החטה על-פני השדה,    כן תצמחנה ותשטופנה בקרב רוח-האדם    המחשבות.    אכן מחשבות-האהבה הענגות    כפרחי ארגמן ותכלת הנה,    הפורחים בחמדה ביניהן.      פרחי ארגמן ותכלת!    הקוצר הזועם ימאסכם וחשבכם אין-מועיל,    וגלם-עץ יכלכם בבוז בדישו,    ואף ההלך, אשר אין לו כל    ואשר מראיכם ישעשע וישיב נפשו,    יניע עליכם ראש    ויקרא לכם רק קוצים יפים.    אולם הנערה על-פני השדה,    הקולעת עטרות הפרחים,    היא תכבדכם והיא תקטפכם,    ותעדה בכם תלתליה היפים,    ובעדיה זה תחפוז אל-ככר-המחולות,    אשר חלילים וכנורים יריעו שם בשמחה,    או תבא אל-תחת התרזה הדוממה,    אשר שם קול דודה יריע בשמחה    פי-שנים מחלילים וכנורים.        "
5861,יהודה קרני,332,1,3,4,1,0,1,יהודה קרני,"   	 	 	     שיר המעלות  ושיר השירים  אתם מסירים  מעיני את הלוט.    אתם כמאור  הפודה ומחונן;  אבחר התבונן  מברך וארר.    אבחר הסתכל  במעשה בראשית;  בתבל הישית,  שלא תסתבל.    אחת המציאות,  אחת אין שנית;  התבל האינית –  אף היא לי שיאות.        "
4660,טוביה בן משה כץ,64,1,2,2,1,0,1,טוביה בן משה כץ,"   	 	 	     בעוד שדי עמדי    כסף לרב בידי    כל אחי ורעי    קרובי ומידעי    באימה ופחד    הקיפוני יחד    לרגלי ירבצון    קרבתי יחפצון    ישתחוו יכרעו    אהבה נשבעו    ובחלק שפתם    גדל חבתם    ידברו יביעו    אלי ישמיעו    חכמתי יפארו    ולכל יספרו    אין חכם כמני    כל רכושי והוני    לא בחרבי ובקשתי    אך בחכמה רכשתי    אף כי אני ידעתי    הרבה לא יגעתי    גם לא בתחבלה    עשיתי הגדולה    ולא מחכמה ודע    עשרי נובע    וכי גם לפתאים    שקים ממלאים.    עתה אבד חילי    כי יסרתני אלי    כקוץ אני בעיניהם    פנו הם לדרכיהם    והיום אחרי בלתי    אין מכיר אותי    חלפו הלכו    וכצל ברחו    לנפשי אין דורש    ""איך אחלל כבודי    תפארתי והודי    עם סכל לדבר    אליו להתחבר""    ואנכי לא שניתי    מאשר הייתי    מה עול מצאו    כי נדו גם נעו    הלא באבדן הוני    בלי חפצי ורצוני    חכמה לי עמדה    ממקומה לא נדה?    זה דרך בני אדם    רק לפי אשר בידם    יערכו האנשים    ואך אז למו נגשים    אם כסף ממלאים    ואם ריקם נמצאים    צא טמא יקראו    בחברתם לא באו    הוא שקץ בעיניהם    כסף אלהיהם    לכסף יסגדו    ולזהב יקדו    מאדם ברחו    למסכה נדחו    ואדם חי הנהו    למת יחשבהו    לא יקרב לאהלו    ולא יחד בקהלו.    אך לו הואילו    לו חכמה ישכילו    כי כספם וזהבם    אך ישחית לבבם    וכרבות עשרם    כן ימעט ישרם    ואך משחת במקהלם    אם ירבה חילם    אז ישליך איש זהבו    ישנאהו בלבבו    שקץ ישקצנו    לביתו לא יביאנו    יקנא הדל בישרו    מהעשיר בעשרו    כי טוב פת חרבה    מלחם תועבה    הרמתי ידי    כי כן עמדי    עפר אלחכה    ולא אסגד למסכה.         "
6081,יהודה קרני,332,1,3,4,1,0,1,יהודה קרני,"   	 	 	     אני ואת רדמנו עד שקמנו,  לב ללב כבשר אחד דבוקים;  וכשגולמנו קבל חקים  וגושי גוף בתו המין נסתמנו,    אז יצליף משמים שוט חזיזים  וישסענו שסע ונפרד;  ומאז פלג גוף אל פלגו חרד,  ונשוע איש אל איש משנים זיזים.    ויהי בהפריד בנו שוט אכזרי,  נבעה מום בבשרך אף בבשרי:  מחזי לקחו שני חצאי הרים,    עפריך – עפר מעפרי,  גם אני לסטמתי גנזי צרי:  מחיקך אז גזלתי סוד הסתרים.        "
1298,לורד ביירון,18,1,2,3,1,0,0,לורד ביירון,"   	 	 	     בגוע גוי הנענה, גוש עפר סרוח    הה, אנה תדד הנפש, זו בת אל-מות?    מות לא תוכל, סובב סובב הולך הרוח,    רק חתלתה בית חמרה תעזב בגיא צלמות;    אם בלי-מעטה ולבש תפלס לה נתיבות רום    וכדרור לעוף מכוכב אל-כוכב פרחת,    או תמלא עד-ארגיעה מלא רחבי כל-היקום,    כלילת-עין תציץ כל – ממעל, מתחת?    חיי נצח לה, מאין גבול, מאין אפסים,    היא תחז כל – ונעלמה מעין עפר ואפר,    תשור כל-הנעשה בארץ ובשמים    ועלילות כל-ימי עולם לה נגלו כספר;    כל-תולדת ימים מקדם תחת השמש    שכבר נמח זכרן ופליטה לא נשארה    עיניה תצפינה, אין כל-חשך ואמש,    כלן תעמדנה כמו-חי, אחת לא נעדרה.    אל-ראש קדמי ארץ, טרם בניה חוללה,    אל-רחם תהו ובהו חדרות עיניה,    אף-לדת שמים חדשים טרם החלה    מוצאם ומובאם לא-נצפנו מפניה;    כל-אשר יהרס העתיד או יבנה ויכונן    תביט במעוף-עין צבא חליפות פקדת,    בכבות שמשות ובחרב עולמות תתבונן,    אך היא חיה קימה, עד עולמי-עד עמדת.    נעלה על-אהבה, תקוה, איבה ופחד    תחיה חיי חפשה, חפים מחלאת חלד,    כיום אתמול כי יעבר לה שנות אלף יחד,    הימים כרגעים, כמו-הגה כי יולד;    מרומים אין קץ בלי-כנף תדא כלהבת,    על-כל היא מרחפת ובקרב-כל חדרת    רעיון לא-יכנה בשם, הגיון ומחשבת,    בלע המות לנצח, גם שמו לא זכרת!        "
4747,מאיר הלוי לטריס,70,1,2,3,1,0,0,מאיר הלוי לטריס,   	 	 	    1   בין שוד ואון בלב איש יתהפכו    סביב חטאים כל היום יתהלכו    לצוד נפש ילדה שאול תחתיה    קנאה אכזריה עמל פוריה.        בבית רע מצאה קן לה הזידונה    שם תדכה תשוח להשחית נכונה    ירעה לה נפשה פניה קדרו    מעיה חמרמרו עצמיה נחרו.        מלאתי ראש פתנים בטנה צבה    חמת עכשוב לשונה פיה להבה    תחרוק שן כי תרא גבר צולח    על חבליו בנעימים מר תאנח.        לא תדע שלו אך עת ישח אדם    עת שוד רגעי ארץ בחרמו לכדם    לא תראה שנה – אנחות תנידוה    ושלוי עולם להעציבה תראוה.        כי רקב בעצמיה איש עושה חיל    הולך בתמו תשנא כאור הליל    תרוץ ברחובות הומיה סוררת    אך טוב כי תרא תהלך קודרת.        נפשות קשורות בעבת עולמים    תפתח תנתק בפנים נזעמים    כל ברית תפר בין אחים מפרדת    עם בעליה לבאר שחת יורדת.        שמרני צורי! רגלה אל תבואני    מלזות שפתיה אל נא הרחיקני    אני בטוב אחי שמחה בלבי תתי    צרה תבואהו ויגון בלבי שתי.            (Nach Ovidius  ↩           
6955,אברהם בן־יצחק,435,1,3,4,1,0,1,אברהם בן־יצחק,"   	 	 	     קוים עד לקצי החדוה  פנים מתוקי כאב  כלים ברשתות זהב, נוזלים  וספירים משוטטים עליהם  כחלום אשר עמד ולא יחלף        "
2400,שמואל הנגיד,32,1,1,1,1,0,0,שמואל הנגיד,   	 	 	     התרגז כי מצאתך תלאה    והתרגז עלי צורך חטאה    ויש שואה בתוך טובה חבואה    ויש טובה מגוללה בשואה.          
338,רחל בלובשטיין,5,0,3,4,1,0,1,רחל בלובשטיין,"   	 	 	    ותאהב מיכל בת-שאול את-דוד – –  ותבז לו בלבה  (שמואל א‘, י""ח, כ’; שמואל ב‘, ו’, ט""ז)   מיכל, אחות רחוקה! לא נתק חוט הדורות,    לא שלטו בכרמך הנוגה חרלי הזמן,    על כתנת משיך לא דהו פסי ארגמן    וצלצול אצעדות זהבך עוד האזן תקלט.        לא אחת ראיתיך נצבת ליד האשנב,    בעינך היפה מהולים גאוה ורך;    מיכל, אחות רחוקה, אני עצובה כמוך,    כמוך נדונותי לבוז לאשר אהב.        "
1492,יהודה הלוי,26,1,1,1,1,0,1,יהודה הלוי,"   	 	 	    אל הידידים /     ארץ כילדה היתה יונקת      ארץ כילדה היתה יונקת    ושמי סתו אתמול – ועב מינקת    או היתה כלה כלואה בסתו,    נפשה לעתות אהבה שוקקת:    חשקה לעת דדים, עדי נגע זמן    קיץ ובו נרפא לבב חושקת.    בלבוש ערוגת פז ורקמת שש – כבת    מתענגה בלבוש ומתפנקת,    כל‑ יום חליפות הרקמות תחליף    ולכל‑ סביביה כסות חולקת.    מיום ליום עיני צמחים תהפך,    עין דר לעין אדם ועין ברקת,    תלבין ותוריק עת, וגם עת תאדים ­–    תמשל צביה אוהבה נושקת.    יפו פרחיה מאד עד אחשב    כי כוכבי אל היתה עושקת!    פרדס שלחיה שחרנוהו בבת    גפן ברשפי אהבה נשקת:    קרה כקר שלג ביד תופשה, אבל    בינות קרביו היא כאש דולקת,    מתוך כלי חרש כחרס תעלה    נגיש כלי שהם – והיא מוצקת.    בה נהלך תחת צללים על סביב    גנה – לבכית הרביב שוחקת.    תשמח ודמעת עב בפניה רסיס –    כזרק בדלח מענק – זורקת,    תשיש עלי קול סיס כעל עסיס, וקול    יונה מנהנת וסוד ממתקת,    תרן בעד עלה כרן עלמה בעד    מסך ורוקדת ומשתקשקת.    נפשי לרוח השחרים שחרה,    כי בה לריח הידיד חובקת!    רוח משחקת ותניף ההדס,    ריחו לחושקים רחקו מרחקת    וסעיף הדס יגאה ויכפל, וכף    תמר ברן צפור לכף סופקת,    מתנופפה משתחוה נגד פני    יצחק, ותבל עם שמו צוחקת.    תאמר: הלא עשה אלהים לי צחוק,    כי בעבת יצחק אני מחזקת!    אמר – ואין משיב אמרי על שבח    הודו, ואזן שמעה – מצדקת.    שם כל‑ נדיבים נחלק אל טוב ורע –    אכן שמו רק טוב, בלי מחלקת.    מה נעמה אזני בשמעו, כאשר    נפשי בזכרו היתה עוסקת –    אך בחזותה את‑ דמותו יספה    שבח וכפלים לשיר מעתקת.    בך, הגביר יצחק, לשוני תענה    צחות ושיר תחביר ולא מפסקת,    כי אכרתה עמך ימי חיי ברית –    ממהללך בל תהי שותקת!    מה זאת אקדם משבחיך? והן    נפשך בכל‑ מיני יקר מדבקת!    בך הנדיבות אהליהם תקעו    ולך תבונה מחנה מזעקת,    נפשך בדודי התבונה רותה    ולתעלומה אחרית בודקת,    כי מצאה קן לה בלבך ותהי    משתעשעה עמך ומתרפקת.    לכן פרה ורבה, והנחל זרעך    רוח נדיבה לך ויד מענקת,    וראה בני בנים לבניך, ועב    חסד עליהם תהיה יוצקת!       עין נדיבה אשר תשוט       עין נדיבה אשר תשוט כסוחרת    תקח נדודים ותתן דר וסחרת –    נטפי בדלח, אשר לולי יקוד האדי‑    בם, חברו גרגריו כענק לגרגרת,    הלך ובכה עלי חרבות נוי אוהבים,    לא מאזנת לקול, אף לא מדברת.    אין די ליד הנדוד החרב נויהם – עדי    קירות לבבי לקורותיו מקרקרת!    יתנכרו לי, כאלו לא ידעתים, אבל    יכיר לבבי אשר עיני מנכרת,    נכח אדני נתיב הנודדים – עם שנת    עין נדיבה המון הונה מפזרת!    אתנחמה מנדד צבאות צבאים מעט –    לולי צבאות במרום לי למזכרת:    בקשר לבנה עלי מלכה, והיא תחשב    כי נע וצלל בים מערב כעופרת,    תשלף אזי להטי חרבות ברקים ועל –    גו האדמה בשבטי אש מיסרת,    ברקי ברקים מרקדת – רקד יעלה    בכנף רדיד פז מפזזת מכרכרת.    תתעל אדמה בשריונות אפלה – וכו‑    כבים יטילון חנית זיקות מאזרת.    תרוץ ותכהה, ויש‑ עת תעמד על פני    שחק כדמיון לשון זהב באדרת,    ופני לבנה משנים באבק הקרב    כפני גברת חיליה מגברת.    עדר רעיתיו ובכבדות נחיתיו, כא‑    לו אין בעדרי לבד חולה ונשברת.    אבכה לפרוד בנות עש ואקנא בכי‑    מה על היותה ימי עולם מחברת.    תסעד מרומה בתבנית יד לבל יט? ואם    למדד יריעות רקיעים פרשה זרת?    אם נעצרו מרכבות שמש ואם פאתי    קדים סגורות ואם דרכה מסגרת?    מתי לדר יהפך נפך, ומאחרי    צמה שחורה לחי שחר משחרת?    אמאס בלילי, עדי סהר בעיני דמות    נגע ופשה בעור כושי כבהרת.    ובעת ראתי לשון אש תהלך אשמחה –    אולי תהי בעלות שחר מבשרת.    ליל ככושי – היהפך עור לעולם? ור‑    קיע כנמר – ואיך יחסר חברברת?    עד נואשה עין מיחל לחזות זהרי    חמה אשר פעמי רכבה מאחרת.    רוח לאט רגלה בין הערוגות ומ‑    לב ההדס גלתה אהבה מסתרת,    ויצפצפו בעלי כנף, ויונת רחו‑    קים לעגת פה – ולי צחות מדברת!    תטיף רביב חן ותשכיב טל אהבים כמן,    עת מרסיס ליל כנפיה מנערת.    תקטיר לבנה ואם תתיר צרור מר – ואם    שירת שלמה באברתה מקשרת?    עד נבקעו משחור טוריו שחרים וכן    חברו – כהתחברות אפל באשמרת:    טוריו כליל ועניניו כשחר, כמו    עלמה בעד שערה לחיה מסתרת.    שירה – אשר נשבעה כי היא לבד חצבה    מהררי מר ולא במר מקטרת,    טורים כמו אהלי קדר, וגליון כמי‑    ריעות שלמה, והיא נאוה שחרחרת.    לא ראתה עין אנוש טורים ערוכים באב‑    ני אש, עדי ראתה שירו באגרת.    ניצוץ דבריו יכילוהו ספריו – היח‑    תו אש בחיקם? ואש לא תרד בנערת!    כהם כספרו כמוסים תוך לבבי, חקו­    קים אות באות, נתנו תוכו למשמרת.    היא הערוגה ארגוה ידי רעיון,    חנו סביבה והושמה לכתרת,    זמרת מגדים וזמרת שיר לחך קוראה    על בת זמורה לשוני בה מזמרת.    הא לך פרי שיר יבכר לחדשיו, אבל    האהבה לחלקיה מבכרת –    מאת ידידך אשר שמו זמן אחרון,    אחר עבר טוב זמן נמצא במזכרת.    הוא מקרואיו – ואם לא בין כתובים שמו,    אין בוז היותו לשיוריו כמסרת.    רודף נדיביו להדבק בסודם, ויום    יהיו ככבד – יהי להם כיתרת.    נמו אנשים עדי שחר יעירם – אבל    נפשו בהקיץ ולב שחר מעוררת    לשקד עלי אהבת דודו ולצרף מאד    לו אהבתו כחיצונה כחודרת.    קח מכבד פה שפת צחות, יצוקה בפז    שומה עלי משבצות השיר כשרשרת,    היא בת ידידות ומהר אהבה חצבה    למהר בנות אהבתך לי ממהרת.    רוח שחרים, פני כל‑ אוהבים שחרי    ושלום שלמה היי תמיד מספרת!        "
5808,פרסי ביש שלי,311,1,2,3,1,0,0,פרסי ביש שלי,"   	 	 	     לי רביבים ותחיה לפרחים בציה  משד נהרות איתן וים,  ובחשרת הצללים אליטה העלים  החולמים בעצם יום חם.  בכנפי טל אורות לנצות נעורות,  לרכות אעריפה הטל,  בהתעטפן בצמא אל חיק האדמה,  עת תחול סביב שמשה בעל.  כי, אם הניפותי שוט ברד בהכותי,  ילבינו נאות דשא וכר,  ושבתי ואמסנו, בצחוק אשעשענו,  וחדל הרעם וסר.  על הרים מוצקים אשליגה משחקים,  וחרדו אילני-ענק,  עד ערשי הלבינה, בה לילה אלינה  בזרועות סופתי אין-חק.  בארמנותי בשחקים יפזו הברקים,  ורעמים יתענו בעל;  ורגן הרעם, ושאג, ונהם,  ורעם – ונחבא הקול.  על פני ים ויבשת, כחץ עף מקשת,  ינחני מנהיגי העז,  אעופה אישירה בים-חכליל-הצפירה  תוך גלי ארגמן ופז.  על ערבות-הפלאות, על מרחב-גאיות,  על גבנון, על צור ועל אגם,  ובנחל-בליעל ובשן-סלע יעל,  באשר אנכי הוא שם.  מספיר-ענני אאירה לו פני,  בהפרדו עם מימי הים.      השחר במרומים כי יבא בדמים,  ומטות-אברותיו באור –  והעיב ועכר אילת השחר,  ואש עיניו כברק מטאור;  וצלח ורכב על שכמי הרחב,  כנשר שיטוש על צור  עת תנוט הארץ במחתה ופרץ,  ורגזו יערות ושור.  ובין-הערבים מרקיע שמים  כי נתק אור שני ודם,  ונפלה תרדמה, ומנוחה נעמה  ואהבה כי יהגה לב ים –  קן-רוח ארקיע, אאסף כנפי, ארגיע,  כגוזל תם ישלה ונם.      בנזר אש-פלדות העלמה צועדת,  לה קוראים “לבנה” בני-איש,  על קוצות תלתלים פעמיה מה-קלים,  וחמקה ועברה לה חיש.  בנתיבה נעלמה כי תצעד בדממה,  ושמעו אך בני-אלהים,  ובמחזת-רקיע צבא-שחק יגיה,  המאיר בלילה לצים.  מה-ינעם לי ראותם בגיל מצהלותם,  בהתעופפם כדבורים, עם-פז.  כשברי רקיע הנחל יופיע,  פרכת-אהלי עת גז.  בנהר-משקע-מים – כל כוכבי-שמים,  ונבט הסהר הלז.      בלהבות הודה כס חמה אאפדה  וירח בזר פנינים ואש.  ההרים ישחו, כוכבים ידעכו,  כי אאביר אנכי כנס.  מראש צור אנסר עד ראש הרי-בתר,  כנשר על פני צולת ים,  והרים שתותי אל ארבע פנותי,  אכס עין השמש החם.  הקשת לי שער-נצחון: בסער,  בשלג ובאש אחלף בו;  ובהמיר הצבעים, יתהפך לרגעים,  ומראות מאליפות דמות לו.  ממים אקרץ, הורתי הארץ,  שמים – הם חלצו לי שד,  ובלב-תהום אשגב ובקצבי הרגב,  אשתנה – ולא אמות לעד.  כי יחדלו ברקים, ויטהרו שחקים,  ויופע החרס הער,  ורוחות נעורים עם קרני האורים  יקימו את דביר האויר –  אנכי אתנער מתהום ילל-סער,  ויחלף על שפתי צחוק-רז,  וכנחש-בריח מחורו, אגיח  ואהפך ההיכל הלז.     אודיסה, 1898               "
6821,אברהם בן חלפון,406,1,1,1,1,0,0,אברהם בן חלפון,"   	 	 	    סליחה     אל ישעי וחילי ומנתי וחבלי / תאזין תחנוני הקשיבה לקולי:    הביטה בעניי וראה את עמלי / שים חלקי רצונך ורצונך תנה לי:    אל תפקוד עוני, אל תשיב גמולי / סלחה לי חטאי ופשעי ומעלי:    והיה לי למשען, סמכני בנפלי / יודע בעניי, ישר את שבילי:    אל תקצוף למען רוע מעללי / הורני נתיבך ותנהו למולי:    יהיה לי למען לא אט על שמאלי / תן לי לב להבין, תן כח בשכלי:    למצוא לי מנוחה לשמוח בשלי / תן חלקי בדתך, כי חיה [למו]לי:    עזרני בשמך פן אובד בעצלי / תן […] לאחרית […] עזי ואלי:    הן שמתי בשמך את מחסי וכסלי / גמלני חסדים, אל תגמול כפעלי:    והיה עם לבבי, בל אתעה בסכלי / הצליח דרכי, נחמני באבלי:    עד אודה שמך כל יומי ולילי / אשיר לך וגם בך אגדיל מהללי:        "
3372,מרדכי צבי מאנה,45,1,3,3,1,0,0,מרדכי צבי מאנה,"   	 	 	     1.    חיי אראה  כי קדרו,  כל תקותי,  כי נסתרו;  אך מכאובי,  בי נשארו,  אך רגשותי,  עוד יסערו!  2.    שמה, בתה  לי החיים,  אפל, חשך –  אור שמים;  עיני, עיני,  הוי, הועמו,  הן כשרוני  הבל שמו!  3.    מה לי יתן  רגש אביר  מה לי יוסיף  רוח כביר,  מה לי ידי,  עט תובלנה, –  אם אל פידי  בל תועלנה?!  4.    עיני, עיני,  הוי, הועמו,  הן כשרוני,  הבל שמו!       תרמ""ב.       "
2060,שמואל הנגיד,32,1,1,1,1,0,0,שמואל הנגיד,   	 	 	     זהר לרקיע ולשיבה    זהר ועל דברי אמת זהר    ולנערה מהר ומתן אל-    הטוב לדובר האמת מהר    ולאיש מרי סהר ופה ללשון    אדם חכם-לבב כמו סהר    ולאם אמת ילדי אמת וכאם    עולה יהו בנים אשר תהר.          
3283,שלמה אבן גבירול,40,1,1,1,1,0,0,שלמה אבן גבירול,   	 	 	         שלחיך כטל חרמון / להשקות גן רסיס יזלו  לרוות את תלמיך / כרמיך אשר עוללו  מדלג על גבעות בוא / לבשר עם אשר יחלו  הלא הנה סתו עבר / וגם גשם וקר דללו  בשמים נתנו ריח / סמדר גפנו הללו  נעימת שיר וקול התור / בארצנו לציון עלו  עניה סערה פתחי / שעריך אשר ננעלו.            
3664,אברהם אבן עזרא,46,1,1,1,1,0,0,אברהם אבן עזרא,"   	 	 	     לנו כטל תהיה, / נפרח כשושנה.  ימלא פינו שחוק / ולשוננו רנה!    ארח מני עושי / ויגלה מחסי,  מי רוש מלא כוסי, / גם לענה עסיסי.  אאנק בכף תופשי, / אצעק ביד חומסי;  מרב שיחי וכעסי / דברתי עד הנה!    בכלי מצודתי / נפלה יחידתי.  עברה ישועתי / לראות ברעתי.    אקרא בדלותי / אל אל אילותי:  קומה בעזרתי, / החזק מגן וצנה!    רחמיך נאמנים – / החדשים כישנים,  מליך נתכנים / עם אבות גם בנים.    שובב שבית אמונים; / אז יאמרו כל מונים:  אבן מאסו הבונים / היתה לראש פנה.    מתי ‘כרם חמר’ / לבת אשר שברה  על צורה יאמר? / כי כן דבר צורה:  'לילה ויום שומר / אהיה – ותם צירה!  ואני יי נוצרה, / לרגעים אשקנה.'        "
5322,דוד פוגל,206,1,3,4,1,0,0,דוד פוגל,"   	 	 	     כי תרקדי תוך גלי ילדותך  ועליך  שלות תכלת וקיץ,  אז אפרק לרגע  שקי הכבד.      ואחר כי תיעפי,  אפרש עליך כל-חיי  והיטב אכסך  בלילך הפוחז,  עת חרש עוד ירנו  דמיך הזעירים  כיין חדש.      אני בא מרחוק  וכבר שכחתי משחקך.  אך יען נאחזתי  במעגל שמחתך,  וריחה הורד מלאתי עד פי,  אולי אדמה לך מעט.      ובת-צחוק זכה,  זו בך שאבתי –  אל נגיד לאיש.  אותה נגנזה רק לי ורק לך.        "
919,משה אבן עזרא,11,1,1,1,1,0,0,משה אבן עזרא,"   	 	 	    באתר הישן מופיע מראה המקום בסוף (כמעט) כל בית מצד שמאל. לא ידעתי לעשות זאת גרפית.   משגיב בכחו ויוצר ברוחו    לדופק פתחו יאזין לקחו    תפלה לעני כי יעטף רוחו    ולפני אדני ישפך שיחו:            תה' קב, א        שפכו אשריו וצרו פסעיו    גאו שורריו ובגדו רעיו    לעו אמריו לכבד פשעיו    ונחל בכיו הולך נכחו:        גבור כבש יצרו ודחף,    אימה לבש לחטאו ורחף    לבו, וחבש רתת וסחף    דמעיו ויבש כחרש כחו:          תה' כב, טז        הנה כחשו בפניו ענה    ויומו ברמשו בשוד ומגנה    כפף ראשו כאגמון ואנה    באה שמשו וקדר ירחו:          יוא' ב'        קם יגיעהו וטעמו ישנו    צור יצילהו, יאריך לשונו    רום ידיהו ישא לקונו –    חנם, ויאמר כי זך לקחו:          איו' יא, ד       טהר הצור צחנת עונו    התר עצור בכלאי זדונו    בלב מר אצור קשר לשונו    חזק מצר נתן מצחו:          יחז' ג, ט        נא סהדי את [נקמתו]    והיה עדי על תבוסתו    והעיר כבודי כמראשיתו    ואשיר: נרדי נתן ריחו:           שה""ש א, יב        "
4581,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    הזרם והזמרה /      זרם מים בא מנקרת הצורים    מימיו מה עזים, מימיו מה אדירים,    מהם ארזי-אל רגע יתפוצצו    גם הררי-עולמים ארצה יתצו;    ההלך כי ישמע המית מימיהו    יתמה ישתאה גם יטה אזנהו,    יקשיב קול מים המפכים ברמה,    אבל עין מוצאם מנהו נעלמה                                                                                                        ***    ככה הזמרה בעז היא נובעת    ומאין עינה עוד לא מודעת.    אי לב אבן לא עליו משתוררת,    איפה רוח נחוש לא עליו גוברת;    עת יבקעו מי נהרותיה    מי זה יחס המוני רגשותיה?    היא בכנף עזה לשחקים תעלנו    ובעזוז אכפה לשאולה תורידנו!        "
5629,יעקב שטיינברג,261,1,3,4,1,0,1,יעקב שטיינברג,"   	 	 	     בערב, בשקע השמש הימה,    אף ענן קל אחד לא נראה ברמה;    ואולם ביער אז היתה חרדה,    עדת כל העצים נרעשה, רעדה;    ויסאן היער בחיל ובבהלה,    כחש אסון קרוב ומבקש הצלה.    כדרכם הזהירו בשחקים הרמים    כוכבים מזהירים ושלוי-עולמים;    ואולם ביער השאון אז גדל,    ועד אור הבקר לא שקט, לא חדל;    וכאנקת הנפש שטרם נכנעה    בהמלת העצים הנוגה נשמעה.    ולבקר עב כהה השחק כבר עטף,    מטר-סגריר מלמעלה בעצלות כבר נטף;    וחרש רק נעו העצים עגומים,    ורוח-סתו קרע עליהם הכתמים;    וכאלו כבר נכנע היער ויקבל    כבר עליו גזר דינו – בדממה התאבל.   1903       "
5396,דוד פוגל,206,1,3,4,1,0,0,דוד פוגל,"   	 	 	     למה תריץ כה סוסיך,  הרכב?      — גברתי, נהג אחישה  הארמונה.      רצועת-שני אחרונה  כבר מאפילה במערב.      ערב טמיר ירחש אטי  מעברים.      מהרה גם ירדו  טללי כסף קרירים.      רוצו, סוסי!  גברתי נהג אחישה  הארמונה.     וינה, 17.1.1918       "
4577,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	     בין נבכי ים גדול גליו יהמיו    אי-סלע אי-בודד ראשו יגביה,    שם אשקלון העיר חמדת כל עין    עיר רבת אוצרות ומלאת חסן,    שם עלמה עדינה היתה שלטת    ויפה-פיות כלן לא תערכוה.    לה חיל-ים היכלי-שן רבות הענג.    אז גבה לבה, שית-חמס עטפה,    הרבות הון אותה ובצוע אך בצע    ותלעג למרודים, מסכן בזתה    ותבז חלכאים כל הולך תמס    ותדכא כל עשוק תם וישר דרך. –        אל חוף ים זועף בנשף ירדה    ולרב החובל נתנה אמריה:    ""רד נא הימה, חיש מהרה ונסעה    ויקר כל חמדה הביאה הביתה!""    ויחשב דרכו, עם לבו השיח,    ולבוא דמשק רבה הרים פעם    שמה אוצרות בר כל מגד שמים    בשוקים יובאו עיר הרכלת –    מה נחמד מבר, יקר ממכלת!    וימלא אמתחותיו דגן ואכל    וישב לגברתו בלבב שמח:    ""מה זה, שב נרפה, עשות כה הסכלת    אל חוף ארץ אופיר תחתור אמרתי    משם לי תביא הון עתק ושהם!"" –    – אל נא שרתי! אל אפך בי יחר    אל עיר-התהלה כל עמים רכלת    באתי, וסחר גוים אתי הבאתי;    מגד כליות חטה שדות ינובו    צאצאי גשם וילידי השמש    להמון גוים שפעת טובם יעניקו"".    ""אל, עבד נבזה, פתה שפתי כסל    אל תוסיף דבר, טח לבך משכל!    מהרה וקחה שפעת דגן הבאת    הטל אותה חיש אל קרקע הימה!""    נדהם החובל וכאין איל גבר    הומה בו לבו נפשו תשתוחח:    – אל נא חמת אל על ראשך תביאי    פן יכעס כי ירא יבער אפהו –    הן בקטון כל עמיר חסדו יופיע    ובטובו אך הוא כל עב קל יטריח!""    אך היא אטמה אזן, עצמה גם עין    וטבוע הדגן שנית צותה –    אז כל דל ורש מסכן ומר נפש    והמון חלכאים קרבו עדיה    וידיהם על ראשם פרשו כפים    וינהו ויבכו ממרת נפש    ובזרמי דמעתם תמוג עינמו –    אולי תרא תתן חנינה למו;    אך מפתן חרש לבה הקשיחה,    משמוע זעקת דל אזנה הכבידה –    אז הרים החובל כפיו שמימה    ובשיחו יריד עורר זעקת שבר:    ""יש אל שופט, מנעי כפך מעול!    וחמסך על ראשך יוריד אלוה    ומארת אל זועם תאחז ערפכי    תרעם אחריך, באשמך מתהלכת!    משלחת פתן עקבך יאחזו    נפשך שוקקה – חרפת רעב תסבולי!""    ""כחלי כתם זה בלבב אטילה    חדות את פני לא ישוב עוד נצח,    כן חרפת רעב נצח לא אסבולה,    עלי העני לא יניף שבטהו – "".    ותטל החלי אל הגלים ימה    גם את משאת הבר שמה הטילו    וכשצף קצף המצולה הרתיחו    ולמחרת לעלמה שלחן ערכו    כל מזרקי יין וכלי ממסך יחד    בין גלי קבר שם בחצר המות!          "
5716,יעקב שטיינברג,261,1,3,4,1,0,1,יעקב שטיינברג,"   	 	 	     על פני קשת הצבעים של מעשה אדם    יש תתעלם לעתים מסכת אור שקופה: –    לא האדם העז ולא סגול הדמיונות,    לא תכלת התם ולא כתום החנופה.    זה רק צבע בראשית ויקר לו עוד אין,    אולם עמי אהבו ושמות לו קרא: –    פעם מוסר או צדק לריק יכנהו,    פעם תרבות לו יאמר בלשון נמהרה.        "
29,יהודה ליב גורדון,2,1,3,3,1,0,0,יהודה ליב גורדון,"   	 	 	    למגיה הספרים / י""ל גורדון  (אשר תבע בפה אחוז אחד מהם לו לדורון)     כמבקר הספרים בדפוס ומגיה    אחוז אחד מהם בצדק לך מגיע,    יען כי אתה תשא עונותי,    כי כל משגה וחטא משגיאותי,    אשר ימצאו הקוראים הנבונים שם,    יתלו עליך, יאמרו: בך האשם.        "
6909,פניה ברגשטיין,426,0,4,4,1,0,0,פניה ברגשטיין,"   	 	 	         ילד, ילד, תן לי יד,  מעגל יהיה מיד.  מעגל סובב חוזר, –  התעיפנו – נתפזר.          "
4214,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	    מה יקר חסדך אלהים ובני אדם בצל כנפיך יחסיון  (תהלים ל""ו).     אראה רץ לקראת רץ, ממי יברח?  נפשם ביד אל כגר כאזרח;  ימחץ וימית רענן אזרח,  צדיק ירפא, כתמר יפרח.  לכן כל יצוריו איש על ידו (מקום)  ישכן לבטח יבטח על ידו (כח ה')  לנוס אין שוה מפחד ידו (מכה)  יגש יקרב ויחזיק ידו. (יד)  חנון ורחום חוסה נא עלינו  מאף ומחמה רפא נא לנו  נודה לשמך אשר הצילנו.  הפך-נא לששון ימי אבלנו  ונשמח ונגיל יחד כלנו  לך, לא לנו אדני לא לנו.       עשה למענך אם לא למעננו עשה למענך והושיענו.  רחל מורפורגו ה' לחדש מנחם תרט""ו.       "
3739,אברהם אבן עזרא,46,1,1,1,1,0,0,אברהם אבן עזרא,"   	 	אין לי פה להשיב (פזמון) 	     אין לי פה להשיב, כי פיך המריתי.    בחיים מאסתי ובמות באריתי –    סמר מפחדך בשרי וממשפטיך יראתי.    באמת כי חטאתי נסתרה ונגלתה    ועתה על לב אעלה – תאחזני אימתה.    מי לא יראך, מלך הגוים? כי לך יאתה!    רוחך, אל, יערה על עם בך יקרא,    רחם ברגז תזכור וחטא בים תורה –    כי עמך הסליחה למען תורא.    השמוני שגיאותי וחרפה לבי שברה    וחסדך קותה נפשי ולתשועתך שברה,    קרבת ביום אקראך, אמרת: אל תירא!        "
4101,וידל בנבנשתי,47,1,1,2,1,0,0,וידל בנבנשתי,   	 	 	     על חיק מזמותי נשאתיך יעלת / החן ובחלומי חזיתיך אמש    ואתמהה כי החלפו סדרי זמן / בהיות חצות ליל כצאת השמש          
4582,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	     מי היא המבכה שם, תספוק כפים    ומתופפת על לב – תגז השער,    היא תוביל לקברות היחיד נער    יפה אף נעים מכוכב שמים!        בין אבני הבור, בין רגבי אדמה,    עוד ירגז הנער אין לו מנוח,    כי אמו עוד תיליל עוד מר צרח    עוד תשמע קול בכיה, קול הי ברמה!        ובכיתה כי יזין מבור תחתיה    הוא יזנח את קברו עפר גם רמה,    יריד יבך תמרורים אף ייליל עמה,    יתע באפלות, על קברות השאיה!        עד תפז השמש על ראשי הרים    כוכבי הליל ינוסו יחורו –    אז יבשו מי עיניו, לא עוד נגרו    ובעצב הדמי אז ירד לקברים! –        אך היא עוד בוכיה בנהי עצבת    ושנתה עוד יגזול אבל הדאבון,    ובנה כן לא שלו בנוה רקבון    עוד יקיץ לילה, לא יישן המות!        פתע לפני אמו עמד הרוח:    ""אל-נא, הה אמי! אל תרדי בבכי!    ותני פוגת ומחי דמעה מלחי    ובקברי שלום גם אני אנוח!        אז לא אנוד לילה, לא אבך אהימה,    כי קול אנקתך יעלני מקבר –    ויטלטלני הלום טלטלה גבר –    מנעי קולך ופעמי לא ארימה!""        ""הוי בר בטני! לו לילות גם ימים    אתך הייתי תוך קבר אדמה…""    כה ענתה האם – ופתע נרדמה    ותישן גם היא תרדמת עולמים!        עתה שלה הנער וינוח –    ובאזנו קול בוכים אל עוד יריע!    הן עמו גם אמו בבור תרגיע –    לכן לילה לא עוד יתע הרוח!           "
6195,יהודה קרני,332,1,3,4,1,0,1,יהודה קרני,"   	 	 	     ושוב אני עומד בבית האמנים,  משיח עם עצמי, דובר אל כל ציור:  היתכן, אשר מכחול, צבעים, שמנים  ידלו חיי אדם ונוף לבלי שיור?    אראה תמונות יחדו וכל אחת לחוד,  מהן שרויות בצל, מהן שטופות ים־אור;  אולם אהה: הוקע על כל מסמר עם חוט  ניצוץ אחד בלבד של איש, גמל, חמור.    ובביתן — ציר שחור־עין מטיל  והמבקר עמו, צהב בלורית הראש;  דעו, עוד לא נולד אמן, ידע כיל  אף חשק הנתור של אחד פרעש.    הו, צירים, נסו גם לציר אותי  על כל גון שבי וצבע ותמורה —  אם לא תיגעו לשוא (אפלו במותי)  כמי שבים סוער ייגע לצור צורה.        "
2848,שלמה אבן גבירול,40,1,1,1,1,0,0,שלמה אבן גבירול,   	 	 	    ולה פי אלפכר [ולו בהתפארו]  È — — — / È — — — / È — — / / È — — — /È — — — / È — —   ואמר כֽוכבי רום הגבהים / עלי גבה דרכיך תמהים    עניתיהו לזאת אקל בעיני / ואמאס עדי ארגז ואהים    ולמה יתמהו על-נפלאתי / כאלו לא יצרני אלהים.         
284,רחל בלובשטיין,5,0,3,4,1,0,1,רחל בלובשטיין,"   	 	 	    כורה / רחל המשוררת      שועת מכוש ביד גוע.    בעמק המכרות:    – ""עודני חי! איכה, רע?    ענני, תן לי אות!""       עוד יום, עוד ליל – אין קול, אין קשב –  עוד יום, עוד ליל תמים;   יפל מכוש מיד נחלשת.    ישבת לעולמים.       אני פליטת אסון כמוהו,    אכלה בצפיה.    היה חלקי זה אל התהו    לזעק: “עודי חיה…”        כל דק – שעה, כל דק פוצע    תוחלת המחר.    עזרת חבר, כורה יגע,    תבוא במאחר.     ג' תשרי, תר""ץ       "
3195,שלמה אבן גבירול,40,1,1,1,1,0,0,שלמה אבן גבירול,"   	 	 	         נשמת שאר יעקב אשר בעדות נאמנה העדתו תשבחך  שומר הברית והחסד, יום למשפט יעדתו  יי למשפט שמתו וצור להוכיח יסדתו.      נשמת להקת ישורון בכל יום מיחדיך תלבבך  להצדיקם ולכתבם לחיים בכתב ידך  למשפטיך עמדו היום כי הכל עבדיך.      נשמת מפרשת משבעים, נכוחה במאזני צדק תמליכך  מלך העושה משפט וצדק  ישבת לכסא שופט צדק.      נשמת המוני סגלה דגלי שבטיך תהודך  הפושט יד לקבל עוברי משפטיך  למען תצדק בדברך תזכה בשפטך.      נשמת חניטי ישורון עבדיך יראיך תחסנך  זך קרוב לכל קוראיך  צדק ומשפט מכון כסאך.      נשמת קדושים קדושתך עונים בכל מאוים תקדישך  קדוש אל מלך חי וקים  אומרים ואילו פינו מלא שירה כים.          "
3857,אברהם אבן עזרא,46,1,1,1,1,0,0,אברהם אבן עזרא,"   	 	 	    (זמר לשבת)   אשיר במישרים / את שיר יי,    קול מהלל ארים, / כי רם יי.      את סוד שמו גלה / אל עם קרובו    יום מעשיו כלה / בו, כי אהבו;    למקדשו נגלה / יפיו וטובו,    כי הברכה בו / צוה יי.      בקר, בהנשאה / שמש וזרחה,    מלב אנוש רואה / תסיר אנחה;    אמש, בעת בואה, / נפשי שמחה,    עלי אזי נחה / רוח יי.      ראשון לכל מועד / הוא בתעודות,    יסעד לבב סועד / שלש סעודות;    לבא לאות ולעד / אין בו עבודות,    כי אם דבר הודות / את שם יי.      הקול מאד ערב / נשמע באזני    בנים: ראו, קרב / לילה והנה    ׳נר בערו׳ עורב / צועק ועונה,    התקדשו לפני / בוא יום יי!      מבדיל באחריתו / עשיר ומסכן;    כי אל בצדקתו / לבו יתכן,    ובבית תפלתו / הודו ישכן –    אמן ואמן, כן / יעשה יי!        "
2822,שלמה אבן גבירול,40,1,1,1,1,0,0,שלמה אבן גבירול,   	 	 	    ולה פי אלפכר [ולו בשבח (הבורא?)]    — — È — / — — È — / — — // — — È — / — — È — / — —     זרק אלהים באשון חשך / שחר כשיבה על-זקן בחור  ואחשב הלֽילה כושי / נתן עלי ראשו צנפת חור.          
4853,יעקב לרנר,79,1,3,4,1,0,0,יעקב לרנר,"   	 	 	    א   מאז הבקר עוממים קירות-חדרי דומם,  ואגלי בכי-הסתו מתגלגלים לתמם  על סנורי-חלוני.  ממרחק רוח בא כגויעת-איש עזובה  ועמק עד עצמותי חדרה צנה טחובה  ותסמר את רעיוני.     שעוני על הקיר – מצאתיו מת וקפוא,  ושני מרדפי-זמניו נוקשו וייעפו  בדרך-עקלתון.  ואין לעת כל שם: לא בקר ולא צהרים;  ואין ליקום כל דמות: לא מות אף-לא חיים –  שעוני מת – שבתון!     בחלל-שממון קודר בטלה הויתי,  ונפלאו ממני שבתי וקימתי  וכל נטות מאויי.  כמדמה: ננהה לבי, אך לא הנהיה  וצלי, צל נשמה קרה ונכריה,  מבכה אבדן-חיי…     על הבל זכוכית-צהרי רוהט קצה-אצבעי  ומסכסך בלי התכון צרוף שמות-הבאי  וקו לקו – רשימה.  אביטה: מן הסכסוך יצא שם אלמוני!  כמדמה: לי השם! אך הנני בתמהוני:  איך תלוי הוא על בלימה?…       ב   מחי-היד – ותזך פסת-הזגוגיה  והנה – קדרה עיר וכל האוכלוסיה  מבכי הסתו הנצחי.  ואצא אל התהו למשך קרון-סבלותי  בעקבות רבבות-עם הזעפים כאנחותי  ותו-השכול על מצחי.     ואעבר שוק ורחוב וארא אך נמושות  מחבקים סחי-החוץ ופוזמים תחנות כמושות,  אך פסו רחמים סלה.  נשתקעו מעיני-עולם אך בצוק עתותיו  וישח איש ואיש מעבטיט דאגותיו  הדלוחות מני חלאה.     וארא קרונות-מות נוסעים בלי מבכים,  ואין להם מלוים אל נאות-מחשכים;  רק צללי-מקבריהם  חילים בלים שנים, שרידי קרב-עולמים,  נחשלים אט על ידם, קרים ונזעמים,  ומעדרים על כתפיהם.     ואפגש חוגגים שממים סוחבים דומם דגל,  ומשני-בריות סביב, קצוצי יד ורגל,  מדדים על כלונסאות.  והנה מוכרי-בשורות פוזזים פה ורוטטים  וחלודי-צרודי-קול יסננו בין המשוטטים  לא-נהיות ולא-באות.     ואתור כה והנה: אולי אזין קללה  או תלונה כל-שהיא, או אנחת נפש כלה –  ואשוב דך ועני.  בשתיקת צדוק-דין ובצמצום רוח סובלה;  ומחול-שנים קר מאחרי שפה נובלה  בנתיב אין-אור לוני.     ושוב על זכוכית-צהרי קרם קרום-ערפל  פעמתי את שעוני, אך פזמונו תפל  ושעותיו משעממות.  במרחק רוח זע כשחץ מני כבל  ויסער על העיר בזעקת: עול, עול!  ויגע בי – וימות…       תרע""ז       "
5796,יצחק קצנלסון,277,1,3,4,1,0,0,יצחק קצנלסון,"   	 	 	     גע־גע־גע! מה פה, מה?  מי זה קורא: גע־גע־גע?    ״אוזי אלה, בני הם, –  קשה, קשה להיות אם.    מן הבקר עד בוא ליל –  אחרי אלה אט כצל,    אל הכר, ואל היאור –  אם בניה תיטיב שמר.    ואם עליהם ארים שוט –  אך אהבתים עד־מאד״.     אם האוזים.jpg        "
1611,יהודה הלוי,26,1,1,1,1,0,1,יהודה הלוי,   	 	 	     בשבעים אב משרת טוב תשסף    ובין אביו ואמו אל תאסף    ואם אתה תאספמו ביחד    ישובון אל מדורמו בכסף.  שתיית יין על הדג        
107,יהודה ליב גורדון,2,1,3,3,1,0,0,יהודה ליב גורדון,"   	 	 	    (לאחד שנשתתף לבעלי השתוף1 מאת אחד מבעלי היחוד.  ביום חג הפסח האחרון לראשונים והראשון לאחרונים2).     שונים בתמונתם ובמעמדם  נגלו האלהים לבני האדם  וילמדום דעת לסור משאול מטה:  הולכים גם יושבים גם שוכבים הופיעו,  צדק וישר לאדם הודיעו;  אך הוא יוסיף לחטא כאז כן עתה.  מראש – עשו רגלים לאלהיהם  ויאמרו: כי מתהלך הוא ביניהם,  ובית בנו לו, מקום לשבת.  מרכבה וכרובים לרכב עלימו; –  אך עזב לא עזבו רע פעלימו  ולקולו לא נתנו אזן קשבת.  אז אמרו: שכב האל עם אבותיו  ובכן טהר האדם מחטאתיו,  ומלכות שמים יסד על הארץ.  אך גם אחרי כן יצר לב האדם  חרש רע כל היום, שאף לשפך דם –  ופני תבל מלאו מטה ופרץ.  לבני האדם לא ייטיב אל רוכב.  לא אל מתהלך, לא יושב, לא שוכב,  כי רגליהם תמיד לרע ירוצו;  רק אם יקום האל על בית המרעים  רק אז יהיה האדם לתמים-דעים;  אם יקום אלהים – אויביו יפוצו!  היום אתם כלכם איש אל אחיהו  “קם האלהים”! “קם האלהים”! תביעו  ונשיקות אהבה איש את אחיו תשקו;  ואנחנו לא נענה אמן אחריכם,  כי איכה נאמין כי קם אלהיכם  אם לא כלה שד, רעים לא נתקו?!  האם לא אל אחד, אב אחד לנו,  ובקומו היום מה-זה היה בנו  כי חגכם החל ויכל חגנו?  על כן עוד נוחילה, על כן נוכיח  כי עוד יקום אל, עוד יבא משיח –  אז יחל החג גם ברחבותינו.         הוא המשורר אבא (קונסטנטין) שפירא.  ↩    שחל באותה השנה יום ראשון של חג הפסחא לנוצרים באחרון ליהודים.  ↩           "
5713,יעקב שטיינברג,261,1,3,4,1,0,1,יעקב שטיינברג,"   	 	 	     שא עינך העששה וראה אל המנצח:    הוא בא ובחפזה ילך להחליף את התרפים;    מנעלו יך חללים והכפש דם רותח,    ושרוכו יזרה אפר מילדים הנשרפים.    אל עתי היה פה – אך זמנו כבר בורח,    הגלגל סב לאחור וצדקת עמים – עמו;    בערוצי עבר תקעו את עצמות המטבח,    ועם פצוע-אלף – אין רואה ואין מקימו.    על שה-ישראל פזורה לא יאשם הזובח,    ולזאת לא קרא פשע בהמיר שפת לאמים;    ורושמי-עתים זרים יהדרו עד בוטח,    וזרקו קלף בריתנו עם כתמיו האדמים.        "
902,משה אבן עזרא,11,1,1,1,1,0,0,משה אבן עזרא,   	 	 	     ילדי ימים / חשו לצבא / על לב הכחיד / יגון רבו    כמעט מזער / מנהו נשאר / שלף עליו / פרוד חרבו    אך בו ישב / יהפך ידו / ישוט אכן / אליו סבו    קשר עליו / קשר אמיץ / וישם תוך / קרבו ארבו    כל מבטחיו / בדמי שיחיו / ודמי עיניו / רק משגבו    וכתב דודו / תמך ידו / העת פידו / העיר עצבו    מכתב דמה / לפני שחר / פרש עליו / טורי ערבו    טורי שירים / יקרו מפז / אחד מהם / ירדף רבו    משי חבר / מהדבר / הבין שתיו / התם ערבו    הנה כל שיר / יקר כגוף / נגדו אך הוא / רוח קרבו    לולי נתן / הודו עליו / היה ככלי / אין חפץ בו    איך בן נעים / וצעיר שנים / יעמס הרי / בין על גבו    או עול ימים / יהדף רמים / ובעוד נער / הוא ובאבו    הן משעיר / זרח לעיר / ארך עולם / ומכון רחבו    וביד רמה / מראש כימה / נשקף כי לא / מאשנבו    איש כמוני/ באשון שכלו / ראה אתו / ובעין לבו    על יד שמעו / הבין רעו / ויראה את / מטמון חבו    עבר ארח / בעדו ישאל / אז מדוע / בשש רכבו    נא אמרו לו / לרוץ אל גן / אהב ורעות / בשמי עשבו    אל גן נתן / נרדו ריחו / רבעו ישים / בו ומסבו    וארות מגדי / דדים בשלו / ואכל חנם / את טוב חלבו    ובבית מדות / לגור תוכו / יום כל בית / סגר מבוא.         
4313,אלתר לוין,50,1,3,4,1,0,1,אלתר לוין,"   	 	 	    עם אחרון דמדומים /  (אסף הלוי איש ירושלים)    יד   עם אחרון דמדומים וקרן גלמודה גועת    בשקיעת החמה, בערב דומע והולך–    לגעגועי נתתי דרור!..    ביריעת דינור עוטפת שפולי רקיעים,    רועדת באורים ההולכים וכבים,    ארגתי פתיל געגועי…        על מיתת הנשיקה של אורות אדירים,    נאספים באין דמע, באין בוכים למו,    הורדתי אני הדמעה…    ויהיו ההרים, כמוני, מלוי להבה    שרסיסי טל לילה כבו גחלתה    וגם שירי בין המלוים!..        עם טבילת השמש בהתקדשו בטהרה    ונושק ברעדה את הרי ישראל,    טבל גם שירי בטהרה…    ועם אחרון דמדומים ויחידת קרן גועת,    בשקיעה הררית, בערב רמתי וחולם,    לא גועו געגועי לעד!..        "
6094,יהודה קרני,332,1,3,4,1,0,1,יהודה קרני,"   	 	 	     שמעי בדממת הקול המתלבטה בזכוכית  חלוננו,  וראי את היד, האצבעות הצנומות השלוחות,  כאלו מתחננות, אלינו.    בלילה הזה. יקירתי, לא נוכל הרדם.  איך נעיז  הרדם בעת שמתחננה נשמת בן־אדם  מאחרי חלונות הבית.    בלילות כאלה אי־אפשר לתנות אהבים.  נושיטה  ידנו למאורות התועים ההולכים וכבים –  לנשמה הכבה בלא עתה…     השלוח, תרס""ט       "
2464,שמואל הנגיד,32,1,1,1,1,0,0,שמואל הנגיד,"   	 	 	    וכאן אלחכים אבו מדין באיתא ענדה פאנבהה פאעלמה במא ראי ולם ישך פי תלף אבן אבי מוסי פקתל אלי איאם יסירה פקאל ענד מא [בש]ר בהלאכה וד ͘ לך שנת שמונה מאות וסמאהא בשורה  והיה הרופא אבו מדין לן אצלו והעירו (הנגיד) והודיעו מה שראה (בחלומו) ולא פקפק במותו של אבן אבי מוסי, ואכן נהרג אחרי ימים מועטים, ושר (הנגיד) כאשר נתבשר במותו — וזה היה בשנת שמונה מאות — וקראה:  בשורה       È     — — —  È     — — —  È      — — —   È  — — —   לך עשר  /  וממלכה   / והעז מ-   / לפניך,    ואת מושל /  בכל מושל /   ונפשותם   / בידיך!    אני אראה  /  ואגיד ל-  /   אנשים מל- /  אכותיך,    והעור –  /  אשר לא י-  / חזה הדרת  / כבודך,    5  והאלם –  /  אשר ידם  /  ולא יגיד  /  פעליך.    לך ההוד  /  והכבוד  /  באדמתך /   ושמיך,    וכמה ה-  /  עלית איש – /  והיה מ-  /  משנאיך,    וכבדתו –  / והוא בקש  /  להרע אל  / ידידיך,    וכמנשה  /  בך כחש  /   ואמר: לא  / ראיתיך!    10 מבשר טוב,  / הבינני  /   והרם קול, /  בחסדך,    וצפצף לי /  כסוס עגור,  /  ואל תמעיט / אמריך:    הצדק הוא /  אשר אשמע,  / ואיך היה, /   ואיככה?    הבינני:  /  הגוית בן-  /  אבי-מוסי  /  מחתכה?    ונבלתו –  /  הנסחבה  /  עלי חוצות  / והשלכה?    15 השיבני:  /  חדה ושמח  / ויעלץ  /  לבבך,    וקום ורקע  / עלי רגל   /  ושוב ומחא / בכפך,    והרפד  /  בתפוחים /   והסמך   /  ביינך,    וגדל שם  /  אלהיך  /   ומלא מ- /  שחוק פיך,    וקום וקרא  / בשיר שירים /  ואל תקרב /  אלי איכה.    20 ותן לי ב-  /  בשורה את  / חליצתך  /  ומדיך,    למען בן-  / אבי-מוסי  /  כבר נפל /  במהפכה,    כמו נכסף  / לבן-עבאס  /  אשר בקש /  להרגך,    והלך ל-   /  חזות פניו  /  בצלמות  /  ובחשכה    והעיר, מ-  / משוש קמיו,  / משמחת  /  כמותך,    25 ומשואת  /  בני ביתו  /  מבהלה  /  ונבוכה.    השיבותיו:  / דבש מתוק /  וחלב על  /  לשונך,    ותתבשר  /  מהרה כי   /  כמו זאת בא / לצריך!    קחה מדי  / ומלבושי  /  ושית נזרי /  בראשך,    ולך אל כל  /  מידעי   /  והשמיחם  /  במליך,    30 וידעו כי  /  יחידתו /  לגיהנם  /  ממשכה,    וכי מלך  /  הרגהו  /   וראה בו  / אשר חכה.    בנו-עבאס,  / שמח כי בא /  לשחרך  /  חברך!    שבו יחד,  /  והכהו,  /   בצלמות, /  ויככה,    ואם תחפץ — / קשר חבל   / עלי ראשו  / וראשך,    35 וינוד על  /  אשר היה – /  ותשיב לו  / בקיניך,    ויהיה לך /  כמו פסל – /   ותהיה לו /   כמו מיכה,    וחרשו על  / בני שחת,  /  שניכם, רע /  ותהפוכה,    וירקב בן-  /  אבי-מוסי  /  כמותך  /   בקברך,    וישכח,  /  כמו נשכח, /  שמך הרע  / וזכרך.    40 כבר באתם /  אלי צואר / בפח יקוש /  ובשבכה,    ונחה ה- /   מלוכה מן /  משואתכם,  / ושככה,    ואין בכם /  אשר יצלח  / למועצות /  ולמלוכה.    ואת, חופר, /  אשר תחפר /  קבורתו  /  בידיך —    כרה לו כ- /  אשר כרה, / בדינך ו- /   אלהיך!    45 והעמק עד /  תהום לו – ו- / אני אתן  /  שכרך,    והך באת  /  לכל עין /   אשר עליו  /  תהי בוכה.    לזאת אלבש / ואתעטף  /  ואתבשם /  ואסוכה,    ואתנהג /   בטוב לבב,  /  ואשובה  / ואלכה,    ואדמה  /   אלי יונים /  עלי מלאת /  ובברכה,    50 ואתאמץ  /  כשמשון על /  יתד ארג  /  ומסכה,    ואגילה  /  במות צרי  /  בביתם או  / במערכה.    ואומר: מי  /  אשר עשה  /  לך את זאת / כנפשך?    עניתיהו:  /  הלא תדע? /  אלהים י-  / עשה ככה!    שתק וכתב /  לך טורי /   לזכרון  /  בספרך,    ותקראם,  /  קריאתך  /  ביום שבת /  בדתך,    והיו על  /  לבבך,   /   והודעתם /  לבניך.          "
6305,שטפן גאורגה,334,1,3,4,1,0,0,שטפן גאורגה,"   	 	 	     עדי השער בהליכה מאטת  נחצה שדרת־תאשורים נאצלת;  ושם, מעבר למחיצה, רוטטת  נצת שקדים, צחורה מחבצלת.    ספסל בקשנו במקום ששטף  הצללים כים לא ישטפנו,  מקום כל קרן בו לוטפה כלטף  וזר אין יש לשבית את חלומנו.    הקשבנו דם ללחש כל צמרת  והלב נמלא, שטף בברץ;  ראי, איך כל טפת זהב נגרת  ופרי בשל נושר, נחבט בארץ.     סט. גאורגה       "
5648,יעקב שטיינברג,261,1,3,4,1,0,1,יעקב שטיינברג,"   	 	 	     נדלקים כוכבים במרום. ובאים הרוחות    ולואטים עצב ומשכרים כחלומות.    כחלום ירד אט ערב ניסן    לעיר לבין החומות.    מתרקמים והולכים באויר הצללים הכחלים,    ואנכי את תמונת הנערה ארקמה.    ואנכי בשטף ההמון    ברחוב חי והומה.    והנה התמונה, והנה לנגדי עיניה    כמראה הסמט אשר לרקיע,    אור רך ומתאפק כאור כוכב    מקרבן יגיה.    עודני בחלומי ושתי עיני סמט לי רומזות,    ותמונת הנערה נצבת על ידי;    וקול רך על אזני: ""העלם    לך בוא נא עמדי""…   1905       "
5736,רבינדראנאת טאגור,262,1,3,4,1,0,0,רבינדראנאת טאגור,"   	 	 	         למה הדמעות האלה בעיניך, בני?  אכן נורא הוא כי־יגערו בך תמיד על־לא־דבר.    הנה תעבת את־אצבעותיך ואת־פניך בדיו בהיותך כותב – העל־זאת יקראו לך מתעב?  הבוז להם האם ערב יערבו את־לבם לקרא מתעב גם לירח המלא יען אשר נגאלו פניו בדיו?      על־כל דבר ריק יגדפוך, בני. נכונים הם בכל־עת תמיד למצא עונות בך חנם.  הנה קרעת את־שמלותיך עליך לעת שחקך – העל־זאת יקראו לך בן לא־ידע תרבות?  הבוז להם מה השם אשר יקראו לבקר סתו לעת שחקו מבינות לקרעי עביו?      אל־נא תשים לב, בני, לאשר יאמרו אליך.  כותבים הם מגלה ארכה לכל־פשעיך.  הנה כל־איש יודע עד־מה אתה אהב ממתקים – העל־זאת יקראו לך מלקק ומתאוה?  הבוז להם מה אפוא השם אשר יקראו לנו גם־אנחנו על־דבר אשר אהבים אנחנו אותך?              "
5186,צבי שץ,190,1,3,4,1,0,1,צבי שץ,"   	 	 	     בקר צח ובהיר, בקר טוב…  ותמיד הוא מבטיח לי רב –  וכחם צהרים אשכח  רמזי טוב של הבקר הרך.  ושחוח אתע בדרכים,  מר-נפש, עיף ומשמים;  לא אדע מה אבד לחיי –  עד בוא דמדומים – דמדומי…  לאורם הנוגה אזכרה  רמזי אשר אשר לצפרא.       קנטרה       "
4641,טוביה בן משה כץ,64,1,2,2,1,0,1,טוביה בן משה כץ,   	 	 	     מה זה הרעש? עם רב לפני יחלפו    קטן וגדול אך אחר אחד ירדפו    רדפו תפשוהו כלם יחד יצעקו    אחר גנב אשר נס המה ידלקו        אולם בתוכם הגנב גם הוא יזעק בקול    רדפוהו תפשוהו כלביא ישאג לעין כל    למען לא יודע מי הנרדף הנהו    ואך לשוא ירדפוהו אין מי ישיגהו        אכן כן דרכי בני אדם כלם יחד    אם לבל יודע קלונם יפחדו פחד    על חטא יעשו המה יוכיחו אחיהם    למען הסב עין כל מרע מעלליהם        ישפוך בוז על אחיו אך להסתיר רשעתו    יחרפהו לעין כל למען הראות צדקתו    הוא מחמס ושד את כפיו ימלא    ולכסות ערותו ערות אחיו יגלה.         
6244,יהודה קרני,332,1,3,4,1,0,1,יהודה קרני,"   	 	 	     שלי נעליך, אף גרביך משי,  עולת ירושלים.  פה עפרות קדשך, אדמת אבניך  עם התנים תחת השמים.    גזזי תלתליך  פן יאכלם אבק ארצך היוקדת.  את קדושה, את נזירה,  משנכנסת למולדת.    רגליך, רחצו בחלב  וסוך בתמרוקים –  עכשו רוחצות בדמן מהפצען  בחרבות צוקים.    אצבעותיך  הענגות,  נטפו בשם – עכשו מחטטות בטרשים  לחיות ערוגות.    ופרשיך מאהביך  ששרו לך שיר השירים, – בפטישים  ומעדרים עוזרים על ידך  ומחרישים.        "
3663,אברהם אבן עזרא,46,1,1,1,1,0,0,אברהם אבן עזרא,"   	 	 	     יעלז ישרון בהתחוללו / לאל, כשכיר יקו פעלו.    אמון מצעק בעל סבלו / כי גועלו כה וכה טלטלו,  יכין לבבו בהתפללו / אל אל ויזכר אשר יחלו –  מכור בצען הלא נטלו, / למחוז חפציו בעז נהלו.    בן הור מיסר עלי מעלו – / יודה חטאיו בהתנפלו  לפני אדני אשר חוללו, / וילמדו דת ויש נחלו –  כי הוא לבדו אהבו ולו / חקו נתנו והוא קבלו.    רם בי משנאי בהתהללו, / יבוז לעמי בהסתוללו.  ידם כהלך ביד שוללו, / אריה טרפו ודב שכלו.  השחית זבלו באפו ולא / רחם עלי כס יקר, נבלו.    מה יחשב צר בהשתוללו? / יכלה ויאבד כמו גללו,  בעון אשר חלל פאר כללו / קדוש; אדני, אשר חללו –  ישיב מהרה שבות אהלו, / יקריב למועדו ובא גואלו.        "
6324,שמעון גינצבורג,344,1,3,4,1,0,0,שמעון גינצבורג,"   	 	 	       לא בקשתי כלום מאתכם:    מה־לי עשר? מה־לי כבוד?    אחת היא אני אבקש:    אשרכם שאבד…    הכל מנעו נא ממני –    רק לא אחת: מאור־פניכם.    כעופרת בשמי־נפשי    בא שחור־ענניכם…    אל דאב! קומו אורו, צחקו!    ושמחת־לב תהי סביב טהורה.    אף אני – עוד יש בלבבי,    יש די גיל ואורה.    בחוט של אהבה אחד נפשי –    מנורת־זהבי – כי תדליקו,    חיש לכם משרשרות־בדלחה    אלפי תקוות־פז יבהיקו…    אך בלי אהבה, אהבת־אחים,    חולה לבי, מכה צנה.    ובלי קורטוב של אור־שמש    נאלמת רנה…   דצמבר, 1912.       "
643,חיים נחמן ביאליק,6,1,3,4,1,0,0,חיים נחמן ביאליק,"   	 	 	     היתה שנת בצרת, שנת רזון,  לא מחיה ולא מזון.  כל בעלי כרבלת,  אפרוח, תרנגל ותרנגלת,  לא מצאו מכלת,  אין גרעין ואין שבלת.  עמד תרנגל רבי גרונם ויקרא:  –  ""האספו אלי כל בעלי מקרא,  תרנגלות ותרנגלים,  כל הקטנים עם הגדולים!  הן כבד הרעב עלינו,  ולמה נשב עד מותנו,  אנחנו וכל משפחתנו.  לכן שמעו כל יוצאי ביצה,  הנה נא מצאתי עצה:  נקומה כלנו ונצאה,  נלכה יחד אל הכפר,  נפשט בשדה ובכר,  אולי נמצא מעט בר,  ונאכל ונשיב את נפשנו,  אנחנו וכל טפנו.  הלא ידעתם דבר העם ומשלו:  משנה מקומו – משנה מזלו.  ועתה הגידו לי ואדעה,  בפני עם ועדה  הטובה עצתי, אם דבר ריק הוא,  – קוקוריקו, קוקוריקו!""     ותיטב בעינם עצת אדונם  וימחאו כנף: ""יחי רבי גרונם,  אין כמוהו גבר,  חכם למצוא שבר!  ותקם כל משפחת הנקרנים,  אם על בנים,  קטנים וגדולים,  בריאים וחולים,  גם אחת  פסחת,  דלה ורפה,  ומשענתה תחת כנפה,  צולעת אחריהם על ירך.  ויסעו כלם וילכו בדרך.  ביום השלישי וישאו את עיניהם,  והנה שדה שעורים לפניהם,  והשדה מלא ברכה,  די בר לכל המשפחה,  ויקראו: “האח, האח, היתה הרוחה!”  והימים ימי קציר ולקט,  ויחנו בשדה מול הגרן מנגד,  ויאכלו לחמם בשקט.  כל ימיהם כחגים,  מלקטים בבר, מטילים ומהגים  על גרגרים, על חרצנים וזגים,  אוכלים ושותים ושמחים,  מטילים ביצים ומגדלים אפרוחים.  מקץ חדשים לצאתם  נכספו התרנגלים לביתם.  ויאסף התרנגל את העדה  ויאמר: ""מהרו עשו לכם צידה.  אפרוח, תרנגל ותרנגלת  ישא בפיו שבלת,  קנה אחד לגלגלת,  ולא נשוב הביתה ריקם –  קוקוריקם, קוקוריקם!""     שמעו התרנגלים ששו,  אצו, רצו, טסו,  וכאשר צוו כן עשו:  אל הגרן ירדו,  ויצטידו,  ויצאו כלם למסע  ובפיהם המשא,  שבלי שעורים מלאות ועבות,  גדולות ושעירות כזנבות,  גרגרים לשבלת שתי מאות,  ושערות – זקן ופאות.  רק האחת,  היא הפסחת,  מאין יכלת  לשאת שבלת,  ריקם באה  וריקם יצאה,  ותלך בקצה המחנה לבדה,  צולעת על משענתה ומדדה.  הם בדרך ובן־שועל נער  הציץ ממארבו ביער,  וירא מחנה בני כנף  עובר בהמון לפניו,  וילטש שן וינופף זנב  ויאמר: ""האח, טרף, רב טרף,  סעדת יום וסעדת ערב!  אל המחנה אתגנב מאחוריו,  ואשר יפל בכפי יזנב – וטרף.""  המחנה אך עבר,  והשעלול יצא לנסות דבר,  ויגש אל הפסחת  ויאמר בענוה ובנחת,  וקולו מתוק כיין:  ""שלום לך, חמדת־עין,  למי כל המחנה ומאין?""  והתרנגלת הפסחת  גם היא חכמה ופקחת,  ותען: ""מן המלחמה הוא שב,  ועם שועלים עשה קרב  וגם נפל מהם רב"".  – ""ומה הדבר אשר בפיהם?  (ימח שמם ושם אביהם!)""  –  ""שלל אויבים הוא, זנבות השועלים  אשר זנבנו מן החללים,  להיות לנו למזכרת,  לשם עולם ולתפארת,  על הגבורות ועל המלחמות,  על הישועות ועל הנחמות,  ועל הנסים הגדולים  במלחמת השועלים והתרנגלים"".  אז נסוג השועל מעט,  וישאל את התרנגלת בלאט:  “ואיה שללך את?”  –  ""זנבך, שועלי,  נפל בגורלי,  הוא יהיה שללי,  לכן עתה יצאתי לקראתך,  הנני, הנני עליך!""  השועל שמע וחרד,  וינס אל ארץ אררט.          "
1337,דוד פרישמן,22,1,3,4,1,0,0,דוד פרישמן,"   	 	 	     מוזר בין זרים ושונים  ומדכה אתהלך ומשומם,  וכלם משתאים מביטים –  וכאבי בי מחריש ודומם.      אמרתי אספרה את-כאבי –  מי יבין מכם את-ספורי?  אמרתי אראמו את-פצעי –  אך עין לא תרא יסורי.      כבר נושרים העלים הצהבים,  כבר בוכה הרוח ושורק –  מה-יודעים הזרים האלה  את-מה אתה חסר, בן-חורג?      נשל מן עצו לארץ  ענף רך נובל וחולף,  וחולם עדן את-חלום עצו –  אביט ולבי בי דולף.      ומחנה אלפי צפרים  אל-דרום הוא שואף ועולה –  אוי, קחוני עמכם, חברים,  אוי, לבי מה-חולה, מה-חולה!        "
6117,יהודה קרני,332,1,3,4,1,0,1,יהודה קרני,"   	 	 	     אלי, אלי, אלהי מולדתי,  עתה עזרתני,  כי אגיע מחוז, שיעדתי  לו עם דל־קרבני.    אולם מה בכורים, שהבאתי לך  אם לא נתת מה־לי;  לא תירוש אף לא שמן זיתי זך  מבית־הבד על גמלי.    וממלונת כרם — אויה, אויה לי —  גפנים לא נטרתי.  ולחם, אם שלי ואם של גואלי —  האני קצרתי?    ומה כיום אני העני אגיש לך  מרפת או מטנא.  אל רפתי אחר שה אלי עם חגי שלח,  ושה איננה.    ומה השי שתדרוש ושהנני  עד הלם נשאתיו?  רק קרבן אחד דל, זה קרבן רנני,  לעת האסיף.        "
3624,אברהם אבן עזרא,46,1,1,1,1,0,0,אברהם אבן עזרא,"   	 	 	     אלהי הרוחות / לכל בשר אתה  וחכמה בטוחות / בחכמתך שתה  וגם דבר צחות / ביד לשון תתה —  אמת כל חוללת / ובו לא עמלת, / רק בפיך מללת!    בידך עתותי / ומה זה פי יענה —  וקצרו שפתותי? / וכל רגע הנה  בקרבי אותותי, / ואן לבי יפנה —  ואותו הגבלת / בדת שהנחלת, / לי ברכה אצלת!    רצוני נגדך / וטוב לי בחרת,  ובנפל עבדך / ימינו עזרת,  ובכסות חסדך / עוני הסתרת,  ועלי חמלת / וטובות גמלת / לי גמול לא שאלת!    הכינות ספר / לכל הנולדים,  ובכלי עט סופר / כתובים מעבדים,  ומצאת כפר / לרוחות נכבדים,  ונפשי הצלת / וחיי גאלת, / מעזר לא חדלת!    מלאכת שמיך / לאות לך לא נכחד,  וכס במרומיך / בכלם התאחד,  ויעמד בשמך / למען הוא אחד,  והכל פעלת / ובכל משלת / ועלי כל גדלת!        "
5850,יהודה קרני,332,1,3,4,1,0,1,יהודה קרני,"   	 	 	     הרי ציון יצקו בי הררות  ועמקיה – עמקותם;  מנשר טס בשחק כמיתם  ספגתי ערערות;  ומשקמה, שאמירה קטם  ורק גזעה משריש, ינקתי התערות;  כך סמל ארבעתם  עלי חרות.        "
2209,שמואל הנגיד,32,1,1,1,1,0,0,שמואל הנגיד,"   	 	 	    ולה אלי שכץ כאטבה בשער פאתר  ולו לאדם שפנה אליו בשיר חלש     תהלתך לבת מלך כבודה / אדמה, או לתענוגות ושדה,  וכיקד אש חשבתיה עלי אח, / במקצועיו קציעות, מר וקדה.  במכתב טוב מצאתיה כתובה, / ובנקדות שוא וסגל נקודה.  והיה שיר חבריך, לפנים, / כמו אפל – ושירתך ברדה,  והיו כל דבריך שטופים / במי נדה – ושירה זאת כנדה.  שקלתיה בשיריך, והיו / חתנים, ותהי אצלם מנדה.  ואתה לי כבן יקיר, ועלי / להוכיחך ולהביאך במדה.  פקד שירך ועניניו, ודע כי / לכל ענין ושירים יום פקדה,  וגורה מלשונות, כי לשונות / כמו חרב מלטשת וחדה!         "
2972,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל איצ֗א     צפה לבבי צפה / ועמד עלי הר־נשפה  אולי דבר אל יקר / טרם היותך נספה  כי רעך הזעף / עליו דברך עלפה  זעף ידידי אשא / כי יש בנגעו מרפא  נפשו פדות תחרץ לו / בטוב וברע נרפה  שכם אהבי שמר / תורת אלהיו על־פה  קראו לפניו שירי / אולי חמתו ירפה.        
5443,דוד פוגל,206,1,3,4,1,0,0,דוד פוגל,"   	 	 	     כבר קרם הפצע    כבר חלש הכאב    כבר קטנה חביבה    החלת השכח מלב.      נשמתי דלח הסתו    הקשה החרף הקפיאה    ולאביב המתנתי לאביב    שירככה, יפשירה.      בעד עבי ירחים שבועות ימים    קרץ שמשו והבטיח    טפות חם קרני זיו    ויבא           "
5571,יעקב שטיינברג,261,1,3,4,1,0,1,יעקב שטיינברג,"   	 	 	    ג   העיר — כרשת קסמים, חליפות-חן לרחובות.    פה גורל חדש יוטל על גבול כל שני מבואות,    בקרן כל רחוב עיניך כאלו רואות    בכור-תעתועים אחד הרעות עם הטובות.    בגיל לא נדע מה-הוא אני ואת נהלך,    כמו ספיח-קריה פלאי פה צץ בלב מהרה;    כמו נפשי בדי-ריק כל נדר פה הפרה,    ופתרון בן-חלוף פה רץ אל תחת שעלך.        "
1951,אפרים לוצטו,27,1,2,2,1,0,0,אפרים לוצטו,"   	 	 	    אל הבחור הנעים, כמ' יהושע מינדיס דא קוסטא אשר יעז באהבתו ויקח לו  אשה את יהודית בת הגביר הנעלה כמ""ר יוסף סלוואדור     שאו זמרה ושגיון,  ביום חפה ואפריון,  תנו תודה לאל עליון  לקול חתן וקול כלה.  א    הלא ישיש /  וקול ישיש,  ושב הודו /  אשר חדל;  והבחור, /  בבגדי חור,  תהלתו /  מאד תגדל;  ובא עשיר /  לדבר שיר  ולא ידום / אשר ידל;  ואיש נבוב  / יהי לבוב,  ובלשונו  /  תהי מלה.  שאו זמרה…  ב    ואתה דוד,  / ומה תדוד?  ומה תחת /  ליום שואה?  לך רעיה /  יפהפיה  אשר בפז /  מסלאה;  ובה תחיה, / ובה תהיה  נות ביתך /  כבית לאה;  בזרע טוב /  יהי רטוב  לשם לפאר / ולתהלה;  שאו זמרה…  ג    עדי גאון, /  גברת און,  עדי נזמך /  וחליתך;  שאי רנה  / וגילי נא,  הלא זה יום / חתונתך;  לכי לישון / ברוב ששון  ואל אישך / תשוקתך;  ותדבקין  /  עדי יזקין,  ובל תהיי /  משכלה.  שאו זמרה…  ד    ידידי חן,  /  אני בוחן  בבתיכם  /  ברית שלוה;  ואל שדי, /  עדי אין די,  המון טובו / כבר צוה;  וסלואדור, / לאלף דור,  יהי עלז  /  ברוב חדוה;  ובא גואל /  לישראל,  ליסד עיר /  עלי תלה.  שאו זמרה…         "
5872,יהודה קרני,332,1,3,4,1,0,1,יהודה קרני,"   	 	 	     בראש דרכים סלולות  הלכתי חתחתים;  שדמות חיי כקרקעות בתולות,  שזעזעתין והעלו נבטים.    שדמות חיי כלן טרשים,  כמיהות גלומות;  עוד לא טמאתי קדשים  ולא קדשתי הטמאות.    ובמצרפי ביחד מתיקדים  הברי והאולי;  ואיני יודע מה למה מקדים –  היולי עולם או היולי.    וכטבע זה מלאתי חסדים  וכמוהו נקמות לי ושלמים;  ואם עדין לא קבעתם לי ממדים –  הרי עורים אתם, חרשים־אלמים.        "
2330,שמואל הנגיד,32,1,1,1,1,0,0,שמואל הנגיד,   	 	 	     דבקה בחברים ועת צרה  רבים קרא לעזור ולא אחד  עצים בהחלקם לתנורים  יכבו והמה ילהטו יחד.          
324,רחל בלובשטיין,5,0,3,4,1,0,1,רחל בלובשטיין,"   	 	 	     זכורתני, עודי תינקת,  לוני עצב נסתר;  בבגד-אבלי הייתי  שונה ונבדלת משאר.  עברו ימים ואינני  תינקת בין תינוקות,  אבל לא נגוז העצב,  וטרם הוסר האות.  עדין חוצץ החיץ  ביני לשאר. אך עתה,  עתה שונה ונבדלת  נפשי בשחור יתמותה.       תרפ""ז       "
5290,דוד פוגל,206,1,3,4,1,0,0,דוד פוגל,"   	 	 	     צעדי דור ודור  תוך נפשי היום ישעטו.  כלם עברו לפנינו  את האביב ואת החרף.      אביבם העיף עליהם  כל נוצות נצתו  וישמחו —  ואותנו לא זכרו ולא חלו.      והנה באנו שכבה חדשה  ונשב באביב.      ילדינו רוקדים קרבנו לקראת מחר,  שוחקים לתמם.      אולם מהרה נשכב ליד הראשונים,  שחורים ושלוים.  ואחרי אלף שנה —  התשב גם אתה, הזר,  בבדידתך הרחוקה, כמוני היום,  ולבך באביב אלינו  ואליך?        "
3944,אברהם אבן עזרא,46,1,1,1,1,0,0,אברהם אבן עזרא,"   	 	 	    סליחה (?)     מי כמך רחמים מלא?    […….]      אמ[………..]    חי ערבה [……]    בכח את סובל / שחקים וגם תבל,    וזולתך הבל / יצורים האלה.    רחשי לך למעשר / שים וחרפה הסר    כי כל פעל חסר / ופעלך מלא.    הצאן האמולות / למועד מיחלות,    הנחם על מסלות / נחת, ונסים הפלא.    מלא המשאלת, / צור לו עז ויכלת,    כי ארך התוחלת / הלבב מחלה.        "
5333,דוד פוגל,206,1,3,4,1,0,0,דוד פוגל,"   	 	 	     טרם ינעל שער היום  מלאות הפרות תשבנה  אל הכפרים.  מן המרעה שלוה צהבה הביאו.      ולע הלילה לפני יפער,  והוא שחור וריק.      צמת מאויים יוקדים,  אצלי תשכבי –  והם ישתרגו ממני והלאה.      שפתיך הן כזבו בנשקן,  כי כבר רחקת מני אלף שנה.      ריק הליל ועגל.  ממעמקי שנה שחורה  לו יכלתי ואדוגך,  נשימתך לזרע  באלם יגוני.        "
5407,דוד פוגל,206,1,3,4,1,0,0,דוד פוגל,   	 	 	     מן הבקעה עז יתאבך  משק אופן טחנה.      בין ערפלי בקר חורים  תועה גשר כהה.      על המישור  שיח ערירי  בולט אל השמש.      אך על רגבי שדה חרוש  נער קטן אט ינהל  עזים שתים. —     1918–1916       
3298,שלמה אבן גבירול,40,1,1,1,1,0,0,שלמה אבן גבירול,   	 	 	         בצל שדי אחסה / וצדקו לא אכסה  במצוות לא תעשה / ואגיד מישרים      כתובים באמונה / בעדות נאמנה  וכימי השנה / במספר נחקרים      יקרים מפנינים / עתידים וצפונים  לבת האיתנים / כעדיי קשורים      צאי נא לקראתי / אחותי רעיתי  ושמעי תורתי / ולקחי מוסרים      חשקתיך ואהב / פדיתיך מרהב  במו תורי זהב / צרופים וטהורים      בצאתי נצבה / באלף ורבבה  וקול דודי זה בא / מדלג על הרים      ואנכי יי / קראתיך מסיני  ולא יהיה על פני / לך אלהים אחרים      ולא תעשה פסל / ברשע ובכסל  ולא תשים כסל / להקניאו בזרים      וגור מלהבה / להביא תועבה  ולבנות מצבה / ולטעת אשרים      וסור משמע שוא / ומהאמן בשו  ולא תשא לשוא / שמותי היקרים      ומצות לא תנאף / שמר פן יחרה אף  ולגנב לא תשאף / ולא תחמד חברים      ונפש לא תנקש / אשר דמה אבקש  ולא תתן מוקש / להכשיל העורים      ושקר לא תענה / ויתום לא תענה  וארצך לא תזנה / כארצות הזרים      והגר לא תונה / וגזית לא תבנה  ועל ריב לא תענה / לחרחר מתגרים      אלהים לא תקלל / והשם לא תחלל  וכרמך לא תעולל / ופרט הבצירים      ולא תקלל חרש / חמסו ידרש  ולא יצמיד חורש / שורים וחמורים      ולא תאחר בבצעך / מלאתך ודמעך  ולא תעשק רעך / ולא תאחר נדרים      ולא תעשק שכירך / ולא תלקט קצירך  ולא תחסם שורך / בדישו העמרים      ולא תפאר זיתך / ולא תכלה פאתך  ולא תונה עמיתך / במקח ודברים      ולא תשא חטאו / אשר לבו מלאו  ולא תחשב לשנאו / כמשטמת ערים      ולא תקם עמך / לבל אקם ממך  ולא תלין עמך / פעלת נשכרים      ולא תטר איבות / ולא תשאל אובות  ולא יומתו אבות / ובנים על הורים      ולא תשמע דברי / נביא שקר מורה  ולא תהיה אחרי / מסיתים נבערים      ועבד לא תסגיר / ופנים לא תכיר  ועל פה לא תזכיר / שם אלהים אחרים      וכספם לא תחמד / ועל דם לא תעמד  והחדל ללמד / שבועת השקרים      נצר חקי על דל / ולא תשא פני דל  ומנשך תחדל / לרבות במחירים      ומצות לא תטה / שמר פן בה תשטה  ודין יתום מטה / ואלמנה וגרים      ולא תקח שחד / ולא יעיד אחד  ולא תאכל יחד / נפשות ובשרים      ולא תחמד גזלה / אשר תקח אפלה  ולא תאכל נבלה / וזבחי השעירים      ולא תאכל טרפה / ותועבה הדופה  ולא תקטין איפה / להפקיע שערים      ולא תעשה רעות / במדת קרקעות  ומשקל המעות / וגם לא במשורים      ולא תתן אכלך / במרבית פן אכלך  ולא תרוץ רגלך / מלשני בסתרים      ולא תשית יד עם / רשעים ומרעים  ולא תגש רעים / ואחים כנכרים      עזב עמר שכחתו / ולא תשוב לקחתו  לאלמנה לתתו / וליתומים וגרים      שנת שבע תצר / וביובל תעצר  ספיחים לא תקצר / ולא תבצר נזירים      ולא תזרע תלמך / להוציא בו לחמך  ולא תזמר כרמך / ולא יעלה סירים      ולא תאכל קלי / וגרש כרמלי  בטרם תביא לי / לראשית הקצירים      ולא תאכל ערלים / בטרם הלולים  ולא תהדר גדולים / ודלים נחפרים      ולא תהיה נושה / לאיש עני נקשה  ולא תתן אשה / בעורים ושבורים      ולא יעלה משיחי / במעלות על מזבחי  ולא תזבח פסחי / באחד השערים      והכלים תמשש / והחמץ תרושש  ותשרפנו בשש / עדי אחד ועשרים      ולא תוציא לחוץ / בשר פסח נחוץ  וזר וערל מחוץ / ותושב ושכירים      וזבחי לא תשמץ / בזבחו על חמץ  ולבך לא תאמץ / לתתן מחסורים      ונשיא לא תאר / ולא ירא השאור  ולא ילין עד אור / בשר ליל שמורים      וחלבי זבחיכם / וחלבי חגיכם  ותודות שלמיכם / להותיר נאסרים      וכי יגע בשר / בכל טמא נאסר  ולא תאכל מעשר / דגנך בשערים      ויינך ויצהרך / בכורות בבקרך  תרומת ידך / ומבחר הנדרים      ולא תאכל על דם / תמידי הנקדם  והחלב ודם / שני אלה אסורים      ודג וחיה שניהם / ועופות למיניהם  בלא סמניהם / אשר בם נכרים      ומום בו לא יקרב / להקריב שי נערב  בגבן או גרב / ופסחים או עורים      ומיד בן נכר / לבל תקריב אשכר  ולא יעבד אכר / בכורי השורים      ולא תעלה לרצון / בכל מקום חיצון  ולא תגז בכור צאן / במשקה העדרים      ולא תמיר בהמה / מקדשת חתומה  ולא יאכלו תרומה / טמאים עם זרים      ולא תביא למנה / מחיר כלב וזונה  ולא תתן לבונה / במנחת השעורים      ולא תקרב למשחה / בשמן המשחה  ולא תשים קרחה / ושרט בבשרים      קטרת לא תרקח / ועיניך תפקח  וכפר לא תקח / לרוצחי מסתרים      שמר פן תנשה / דבר גיד הנשה  ומצות לא יקשה / בעיניך תרים      וחק אותו ובנו / בלבך הצפינו  ובנך לא תתנו / למלך אכזרים      וכל מלאכה לקצות / בשבתות לרצות  ומקרא חג מצות / ויום הבכורים      ומקרא זכרון / לצדק ולכשרון  ומקראי הרן / ויום כפורים      ועצם לא תשבר / בליל צאתך מבור  ותער לא יעבר / בראשי הנזירים      ולא יצא מפיו / להטמא לאביו  ולאחותו ואחיו / ויתר השארים      ולא ישתה יין / לחכלילות עין  ולא חמץ יין / ויתר הדברים      כתבת הקעקע / בגוך לא תרקע  והמקלל יוקע / ויובל לקברים      ומקרה הנראה / במחנך הפאה  וצורך לא יראה / בך ערות דברים      ונשך לא תתכן / להשים על מסכן  וחק לא תעשו כן / לאדיר אדירים      ועינך לא תעלים / בנדחים ונופלים  ולא תעשו אלילים / כהבלי הנכרים      וצמר לא תלבש / במו פשתים נחבש  ולא תקטיר לי דבש / תמרים ושעורים      ולא תעלו לחמי / ולא תסכו לשמי  במזבח פנימי / אשר לפני עפרים      בצל נף לא תחסו / וכהם לא תעשו  והאל לא תנסו / כמסת המורים      וחק לא יראו / דבריו תיראו  וחיים תמצאו / ושלום כנהרים      ובדבר לא תשקצו / מאד חזקו אמצו  והגר לא תלחצו / כי הייתם גרים      ובדבר לא תכחשו / מאד חקרו דרשו  ובדבר לא תנחשו / כנאלחים סרים      ובדבר לא תבשל / חדל מהכשל  ולא תאכל בשל / ונא ליל שמורים      ובדבר לא תעונן / אשוריך כונן  והעבדים תחונן / בצאתם לדרורים      ולא תגרע חקם / למלאת את ספקם  ולא תשלח ריקם / מרודים ונעורים      ולא תעבד בהם / עבודת עבדיהם  ביען כי לי הם / עבדים נמכרים      ולא תקפץ כפך / ולא תקשה ערפך  ולא תתם כספך / בנשך כיהירים      ולא ירע לבך / בתתך לתושבך  ולא ימצא בך / קסמים וחברים      ולא תעביר בנך / ולא תשחית זקנך  ולא תחוס עינך / לכלות הצוררים      ולא תכרת להם / ברית ולאלהיהם  ולא תחצב כהם / בארות נשברים      ולא תלך אתם / בחקות משמרתם  ולא תחיה אותם / ולא תחן צרים      בארצך לא ישכנו / ובם לא תתחתנו  ומשכית לא תתנו / כהבלי שוא שומרים      ולא תשאיר עונה / בעיר עלי תזנה  והיא לא תבנה / אבל החרם תחרים      וחרם עם נבק / בידך לא ידבק  והיה תל אבק / כמהפכת זרים      ועמוני פזר / ומואבי בזר  ולא יבוא ממזר / בסוד עם נבחרים      ולא תדרש שלומים / לאכזרים קמים  ולא תשים דמים / להציב מכמורים      ולא תהרג נקיים / וצדיקים עניים  ולא תעזב לויים / ולא ינחלו ערים      ולא תדרש אל מת / אשר אין עמו אמת  והמכשף הצמת / אשר ערום יערים      ולא תשיג גבול / במצות שוכן זבול  ולא תשחית עץ יבול / בעת תבנה מצורים      ולא תחלל בתך / להזנות מדעתך  ולא תשיב אשתך / בלכתה לאחרים      ולא תשכב אותה / בנדת טמאתה  ואשה אל אחותה / לגלות המקורים      ולא תהיה לאיש זר / בעולת אח נגזר  ולא יאכל מוזר / קדשים מזרים      ולא תהיה קדשה / בסוד עדה קדושה  ולא תלבש אשה / לבושי הגברים      ולא ילבשו אישים / לבושי הנשים  ולא יהיו קדשים / בבנים נכשרים      ולא תרדה בחרי / באחיך עברי  ולא תמליך נכרי / אבל כי בן חורים      ולא ירבה נשים / וסוסים ופרשים  ולא ישיב חפשים / לארץ המצרים      ולא יסור לבו / בסוסי מרכבו  וכספו וזהבו / וחמדת אוצרים      ולא תמכר עברי / כממכרת נכרי  ולא תתעב מצרי / בבואו למגורים      ולא תתעב אדומי / בבואו להדומי  ולא יבוא בעמי / פצועים ושבורים      ולא תצא עברית / אשר תקח בברית  כצאת אמה נכרית / בראשי אברים  ולא יבגד גבירה / והפדה במחירה  ולא ימשל למכרה / כיתר ממכרים      ולא יגרע אותה / שארה וכסותה  ומשכב עונתה / בקחתו בת זרים      וארבע נשים הן / אסורות לכהן  והאחת מהן / כשרה לאחרים      ולא יגדל פרע / ולא יפרם קרע  ולא יחלל זרע / ומקדש מבצרים      ולא יטמא עצמו / לאביו ולאמו  אבל על מת עמו / אשר אין לו קוברים      ובדבר לא יצא / לפני ירצה  ויגיל עת יצא / כחתן מחדרים      ובדבר לא תכבה / גדלתו תרבה  ונרו לא יכבה / ויזרח כמאורים      ולא תאכל פתו / בקחת זר בתו  אבל תאכל אתו / בשובה כנעורים      וגם לא יאכל בו / שכירו ותושבו  ועל מת לא יבוא / באהלי תמרורים      ולא יאכל פנימית / בזדון ובתרמית  ולא יבדיל להצמית / שסועי התורים      ולא יאכל מנחת / כלילו פן יחת  ולא יזבח משחת / באילים גם כרים      וזר לא יתגלע / ראות קדש כבלע  וטמא פן יבלע / בשאון ושברים      ולא יעבט ארח / ויהיה לטרח  ולא יהיה כקרח / ורעיו הממרים      ולוי הזקן / עבודה לא יתקן  ולא תקח אם קן / עלי פני הצפרים  וימיך אמשיך / במצות לא תשיך  ואורך לא יחשיך / בארץ לא סדרים      ולא תמוט רבת / במצות גבול שבת  וחק מנחת מחבת / ומאפה תנורים      וביתך לא יסח / במצות לא יזח  ומצות פן תשכח / שתים נאמרים      ומצות לא תבערו / ומצות לא תשקרו  ומצות לא תמכרו / שדה מגרש ערים      ומצות כלאים / ורכב ורחים  ואבני מאזנים / בכיסי מסחרים      ומצות לא תחבל / עלי כתף תסבל  ועלך לא יבל / ויפרח כתמרים      וחק לא תוסיפו / וחק לא תחניפו  וחק לא תקיפו / פאת ראש ככמרים      ומצות לא תניף / לעולם לא תחניף  ומצות פן יוסיף / להכות נוסרים      ומצות לא תגרע / לעולם לא תפרע  וחק מוציא שם רע / ושם עלילות דברים      וחק לא תתורו / וחק לא תגורו  וחק לא יסורו / וחק שבועת אסרים      וחק לא אכלתי / וחק לא בערתי  וחק לא נתתי / למתים נגזרים      ובתעודת העבוט / במישרים תשפט  ופרשת הדיוט / ופרשת שוטרים      וכל פרשיות / מפיקי תושיות  אשר הם בציות / מקום נהרים יאורים      ואחד ושבעים הם / חרוצים במעשיהם  אלה פקודיהם / במכתב נזכרים      אשר יתן זרעו / למלך ברב רשעו  והמגדף ישעו / אשר ידו ירים      ומסית ומחלל / ובן סובא וזולל  ומכה ומקלל / ומדיח ערים      והדובר סרה / בשם עבודה זרה  ובעל אוב לזרא / וידעוני שקרים      ונפש רוצחת / לפחד ופחת  ועם עיר נדחת / בחרב נדקרים      ונביא מדעת / תכסה תולעת  ואשה נרבעת / לבהמת היערים      והבא על ארוסה / ועל כלה כנוסה  ועל בהמה אבוסה / והבא על זכרים      ובא על אשת איש / מאד יחפיר ויבאיש  ודודתו מבאיש / שניהם נארים      ובא על יולדתו / ובתו ובת אשתו  ובת בנו ובת בתו / לפי שאול נפזרים      והבא על אחותו / והבא על חמותו  ובא על אחות אשתו / ובא על אחות הורים      ועל אשה ובתה / ובת בנה ובת בתה  ועל נדה בשבתה / למלאות משמרים      ועל אשת אביו / ועל אשת אחיו  ואם חמותו וחמיו / וכל אלה ארורים      ומשפט בנות כהן / ומשפט זוממיהן  ומשפט בועליהן / להשמיד ולהחרים      והבא על ארמית / ברעתו להצמית  והגונב בתרמית / קשוות נבחרים      והגונב אדם / בשחת ירדם  ואוכל חלב ודם / יהי כיקר כרים      וארור כל נוכל / אשר פגול יאכל  והוא רק יאכל / באש הכיורים      ושברון מתנים / לאוחז עינים  ונקיון שנים / לאוכל נותרים      ועובד מפלצת / לכלה נחרצת  ואוכל מחמצת / בימים נשמרים      ופסח לא יעשה / בחשך שמו יכסה  ואיש אוכל ועושה / ביום הכפורים      ואיש סך ומפטם / בעברתי אשפטם  ואיש אזנו יאטם / למשפט המורים      והשוחט מחוץ / והמעלה בחוץ  ושאינו רחוץ / במימי כיורים      ועובר על דם ברית / תהי נפשו להכרית  והיא תקוה ואחרית / לשלח האסירים      והטמא יודש / בבואו למקדש  והאוכל נקדש / בטמאת הבשרים      והאוכל טבל / יבואהו חבל  וייגע להבל / ויאחזוהו צירים      וזר אוכל תרומה / תבואהו מהומה  וכהן כי יטמא / בעברו מאמרים      ומתבל יוסר / טבול יום הנמסר  לשמש ומחסר / בגדים נספרים      והזר העובד / במותו אכבד  ומארץ יאבד / מחסר כפורים      והמות רתוי / לפרוע ושתוי  וטמא האתוי / לשמש בחדרים      כלו מצוות עשה / ומצוות לא תעשה  בעזרת צור מחסה / ומגן לישרים      ואלה התורות / יסודות ובצורות  ולהנה פארות / כסנסני תמרים      ימהר אל עליון / לקבץ עם אביון  ויבנה הר ציון / ועמק הפגרים      ויקים את סכו / ויגיה חשכו  ויתן עז למלכו / וקרננו ירים      ויראו מתי מספר / בקום ישני עפר  וכתקע שופר / וכנשא נס הרים      ומראש הומיות / תרננה פיות  וממעונות אריות / ומהררי נמרים      ואז כל עם שוגג / ברעה יתמוגג  לקול המון חוגג / בשמחה ובשירים      ועל הר הגליל / נהלך בחליל  ואז תחפץ כליל / ואז יעלו פרים.        
1258,שאול טשרניחובסקי,16,1,3,4,1,0,1,שאול טשרניחובסקי,"   	 	 	     לילה ולילה, ליל וליל,    בעטוף שמים צל,    כוכבי גילה, כוכבי חג    יצאו במאמר רב מג.    ובמחולות ובסך    כוכב אור אל כוכב שח:    – 'שלום, שלום! שלום רב!    מי שלחך מבעד עב?    אי מזה תבאה, אח,    הוי, אח טוב, השלום לך?""      כוכב אור אל כוכב שח;    כוכב לכוכב עונה: אח,    כה צויתי: קום ושאל    אי ילינו אגלי טל,    מי בכפתור, מי בכוס    של צבעוני, מי כנטות    פני החמה וחלף יום    סר אל סגל נגוע חם?    מי התחבא אל האוג    רב הענף, מי בחוג    דלועי זהב קנו שם?    מי בין טרפי ארן רם?    מי הפוקד יערות דבש?    מי המבהיק על הקש?    ואם יש אגל אשר נם    בתלתל שפון זקוף, רם?    ומדוע אין מי חס    על מטעי האגס?""    כוכב עונה, כוכב שח;    – ""שלום אחי, שלום לך!    כה שלחוני: תור ופתר    גל מה שח, מה יעץ הר?    בקרקע נהר נח קום. רד,    משפט החלום הגד.    חלמה קמה חלום פז.    אנה פשט חרגל גז?    אם לא כלו עקבות גדי.    בפנת אור, נוף כליל עדי.    ושא כל ראש עדת בני שלו    בגיא בן הרים גיא וחנו"".      כוכב עונה, כוכב שח;    – ""שלום אחי, שלום לך!    הגד הגד לי: הבט    מי האיש ירא החטא    רמוז תרמוז לו מעל:    אלהים בעזרך, – פעל!    גם הבט למבואות ים,    צי וצי המפליג שם.    שלח מאורך לו מעל,    הכסף, הזהב כתף גל.    מלח באני הטס,    ותקפתו נומה, שנת,    אז במחזה, בחלום    האר לו, הופיעה דום    כעיני אחות דבקה בו,    כעיני אם המחכה לו;    ישמע קולה באני:    “– בני חביבי, שובה, בני!”      כוכב עונה, כוכב שח:    ""– שלום אחי, שלום לך!    מה אחרת היום קום?""     התהלכתי בשמי רום     קדמת שמש, אל פני ים,    נוף יהודה, ציון שם.    צור על צור יאפילו על,    שדמות רוחצות בטל.    הר-הלבנון, יער שב,    ארזי אל יבקיעו עב;    שדה בית-לחם, שם על אם    דרך אפרת בוכה אם,    מתיפחת, מר לה מר.    קול מחרבות עלי הר,    קול כיונה יהמה: ""אוי,    אוי לבני בזויי גוי!""    על הר ציון בראש ההר    חרבות קדש, מקדש צר,    אבן בוכה, תבך מקיר,    דמעה תזל על פני ניר,    פלג יחמר, יז בתל…    הה, עד מתי מתי, אל?!        "
3349,מרדכי צבי מאנה,45,1,3,3,1,0,0,מרדכי צבי מאנה,"   	 	 	     1.  עת זיקים תפיץ הרסה משמים,  ובזר זהב סביב שדי תבואות מאירים;  על ים זה עת יעבור רוח צח שפים,  יכה גלי כתם יפים, מזהירים –  2.  עת בשפת קדש יתלחשו שבלים,  יחבקו באהבים, פה אל פה ישקו;  לאבני נזר זבובי-רקמה נמשלים  על שרון, על כרמל לרב ינהקו –  3.  עת מהיכל קדוש, מסבכי היער,  תפילה זכה, דקה עולה שמים;  בין סכות סערפיו יהם הסער,  יכף ראש עציו, ינקפו עפאים –  4.  עת חבצלות כספיר מזהירות,  תסתתרנה בצל מחמת זיקי רשף,  ערקיהן יינקו שפע טל אורות,  וישים לבקרים או לעת הנשף –  5.  עת בין ענפי הוד עיני זיו ישקיפו,  עיני תכלת משושני עמקים;  דמעי גיל נוצצים רסיסים ירעיפו,  מגביעים עמוקים מלאי טל שחקים –  6.  עת פלג נובע בשקט ודממה  יפיץ גלי זהר, מימיו יהמיו;  ישקיע שעפי נפשי הנדהמה,  בארצות שלום ששם תמיד ישליו!..  7.  ישקיע שעפי במצולות דומיה  בנבכי הדמיון אור חדש אביטה –.  אז תכנע נפשי, מר מר בוכיה,  אז שאון שרעפי אשכיח, אשקיטה  8.  אז עוד עננה לא תשכון על מצח  ופנים נזעמים לא יהגו נכאים,  אז נפשי תתענג בנעימות נצח,  לא עוד אתאונן: הוי, ימי אך רעים!  9.  אז קשת אראה בענן מתוח  ברביבי דמע על עיני יתנוצץ;  הדר פני העתיד אחזה ברוח,  מערפלי חשך ברק תקוה יתרוצץ.  10.  אז תפלה עדינה ממקורי רוחי  תפרוש כנפיה, אל כס יה מרחפת,  גם תשפוך נפשי רחשה עלי לוחי,  אז ענג נעים גם נחם שאפת.  11.  אז עם צפרי רן שחר אעירה,  עם רוח בקר יתנהלו שרעפי;  עם אלי הטבע תודה אשירה,  עם כפות תמרים לאל אשא כפי.  12.  אז מאשר חלקי בארץ מתחת,  גן עדן התבל מכל שד נקיה;  לא אבזה תבל! הן אמצא בה נחת,  אל תעצבי, נפשי, שירי הללי-יה! –       שבט, תר""פ, ווילנא.       "
5780,נח פינס,264,1,3,4,1,0,1,נח פינס,"   	 	 	     עוד שממת צלמות סביב שוררת    על אדמת קדשך הו, ציון הגברת!    ונאות משכנותיך גאות לבשו    כישימן תהו עוד נדמו נטשו.        עוד על הררי-מור סוגים בשושנים,    עדרי צאן ירעו אף ירבצו שאננים;    ובין שדמות נעם צופים תזלנה,    אילות השדה במחלות תחלנה!        עוד בין החרבות ישגה שמיר, שית,    שם ינוה ינשוף, ודרור מצאה בית;    גם תנות מדבר בפרצים תשכנה    ואבל-קולן שמה בטח תתנה.        עוד גם בניך שמה במרחקים,    בין ארצות מאפליה ונאות מחשכים,    מכים ומענים, הה, נדו גם נעו    ומנוחת השקט למו לא ימצאו! –        וכבר חלמות גיל רבת שמחוני,    ומחזות הוד ונעם שעשעוני,    כי חלף לילה, וצלליו ברחו,    ונגהות בקר עליך זרחו.        כי משכנות עדן כישימון נעזבו    בגאון הדרת קדש סביב נושבו;    ופרחי חמד מארצך נסחו    בנאות עדנים בך שנית יפרחו.        וכבר עצבת לבי רגע שכחתי    ולזמרת שחר כנורי ערכתי…    ולפתע פתאם, הה, עיני נפקחו,    וחלמותי כלם כצל ברחו! –        עתה עוד כלפנים הה, אם נאהבת!    תשבי שוממה, גלמודה, נעצבת;    גם כל אוהביך לשבותך צהלו    עוד מר עליך יבכו יתאבלו. –        הה, מתי ינוסו צללי צלמות?    מתי הה, יחלף, ידד ליל עצבת?    מתי חכליל שחר יופע עליך,    ומאור בקר יפזו הריך?? –        מתי שירי נער שנית תפצחי,    וכבימי קדם תשובי תפרחי?    מתי גם בניך יחיו ישובו,    ופרחים כי נבלו שנית ינובו?? –   *       "
1371,יהודה הלוי,26,1,1,1,1,0,1,יהודה הלוי,"   	 	 	    לאבן פרוציאל השר מקאסטיליה / ר'        בעלת כשפים אשר ארכו נדודיה    ימים, וקצרו ימי חיי ידידיה,    יפה כשמש – אבל לא פנתה לערב,    לחיה ערוגה – ולא יכלו נרדיה,    רכה, ענוגה משנסת במתנה, ואין    לה מחגרת – לבד חד מצמידיה.    עלתה בלחי אשר יקדיר לבנה בלב‑    נתו, וצפתה בעד מסך רדידיה,    פשטה כסותה – ולא נותרה ערמה, אבל    החן וההוד והיפי בגדיה.    שלום לבת היפי מאת מתי אהבה,    תשא גברת שלום אחד עבדיה!    נפשי פדות ליל אשר בו לאסירך פדות!    רקה אדמה וכה כל‑מחמדיה.    שתה ומצה שפת אדם ורות בצוף    פיה – מגדי, ופי הכוס – מגדיה.    פתחה לשורר שפת שני, ושם חבקה    כנור כמו אם והוא כצעיר ילדיה    סמכה ימינה, כאלו תאצל מענה‑    פיה לפיהו והיה מלמודיה.    פתחה לשורר עלי פרוד, ועת חננה    קולה ­‑ כקט שפכו בבכי כבדיה.    שפכה בדלח במי דמעה, עדי פזרה    עיני לבכיה פניני דם עתודיה.    מה לצביה אשר תבכה, כאלו של‑    מה הגביר נד והיה מנדודיה?    השר אשר יאתה משרה לשכמו, וה‑    נה האדמה כחפצו יעבידה.    נסע – וחשכו פני עיר אחריו, כאשר    זרחו לפניו בשובו כל‑צדדיה.    גבהה אדמה דרכוה פעמיו, עדי    שמה מרומי זבול תחת צעדיה.    ארץ נבוכה כחולת אהבה צמאה    אליו, ועת שחרה – כבה יקודיה.    ירדה פלאים בנסעו, אך בשובו בנ‑    עם תארו שכחה לימי מרודיה.    שובה, שלמה נשיאי, רום במרכבתך    וצלח – הלא כל‑בני עיש פרדיה!    לבש זמנך כתנת הוד נשיאים, והם    שולי כתנת – ואת בלבד רבידה.          "
3504,אברהם אבן עזרא,46,1,1,1,1,0,0,אברהם אבן עזרא,"   	 	 	     אב המון מל בשר יחידו לעבדי    כהלכה אשר בדת מחמדי.    רוץ והמול חמוד לבבך בלב טוב,    הצרי בה והרפואה בחסדי.    העליתי למחלתך ארוכה,    רנני, זמרי עקרת והודי.    משכנות יעקב ארחם ואחן    בעבור דם ברית זקני ודודי.    נר משיחי, חכם גאוני ועזי,    איש חמודות יהי פלוני ידידי.          "
1392,יהודה הלוי,26,1,1,1,1,0,1,יהודה הלוי,   	 	 	     יצאת חפשית עלך נשבר    יצא שם לך על כל מעבר    בעבר ירדן בעדך ידבר    מי זאת עלה מן המדבר  הלכה על פי אדני וחנה    שכנה תחת ענני שכינה    תימרות בשמה עלות מעונה    מקטרת מר ולבונה  והנה רכב מלכה וגאלה    יורד לסיני מרום זבלה    וחיל מלאכים חפפים לחילה    ששים גבורים סביב לה  דגלה נשא וידה רמה    כתבנית משכן יום הוקמה    וכהני אדני נצבו כחומה    אחזי חרב מלמדי מלחמה  התנהלי אט דגולה בשמו    עד תגיעי אל אולמו    אל אפריון מקדש הדומו    עשה לו המלך שלמה.        
1452,יהודה הלוי,26,1,1,1,1,0,1,יהודה הלוי,   	 	 	     כשסע הגדי שסע לבבי    רפוי מתן חזק לבב כברזל    שאלתיהו ולא אבה לשלחי    אבל נפשי לקחתה לו בגזל    נשקני וסבתי לדרכי    ורוחי אחריו נדד ואזל    ומדי אעבר דרך חצרו    לבבי בבכי נמס ונזל    כאלו שערי ארץ גזרה    ולבי בעדו כשעיר עזאזל          
810,משה אבן עזרא,11,1,1,1,1,0,0,משה אבן עזרא,"   	 	 	    אזן הטה לעם / ר'   סימן: אני משה בן יעקב בן עזרה  br&gt;   אזן הטה לעם לבו ינהם,    יקוו לאור ואין, ואפל יכס נגהם –    למה תהיה כאיש נדהם    כגבור לא יוכל להושיע:     / ירמ' יד, ט        נגפים ומכעס כהתה עינם    והשיבו עליהם צרים את אונם    יצעקו חמס ואדני לא ענם    ישועו ואין מושיע:     /תה' יח, מב        ילד רובה הכחיד המוניהם    וקול שוטם השמיד בניהם,    שם לו ראש ויהרג משמניהם    ובחורי ישראל הכריע:    / שם עח, לא        מחשך הושת מאור שמשו    בראש פתנים הומר דבשו    שח ויכף כאגמון ראשו    ושק ואפר יציע:    / ישע' נח, ה        שאונים לאה לשאת ויעף    טל גפרית מעיניו ירעף    כי אף אל חרה בו וזעף    עד לשמים יגיע:      / דהי""ב כה, טו        המון יגונים עליו חבר    ונחל מי דמעיו גבר    ודם לבבו שטף ועבר    עד צואר יגיע:     /ישעי' ה, ח        בן מבטן לעבד יצרתו    ובמסגר עניו עזבתו    ותקף ידו ותפארתו    אב לבנים יודיע:   / שם לח, יט        רומה להשמיד גאון מוניו    ועל גבהו ידך תשלח חרוניו    ועל תפארת רום עיניו    ושח עינים יושע:      /איו' כב, ט        ישעך אלהי עולם קוינו    וצדקתך בצרה חכינו –    בצפיתנו צפינו    אל גוי לא יושע:     /איו' ד, י        עשה בעת אפך בעושים בעקבה    ושפטם באש ולהבה    כי משפטיך תהום רבה    אדם ובהמה תושיע:     /תה' לו, ז        קודרים אפלם בך יאירו    ובישעך לעין כל יכתירו    וכמאז המשכילים יזהירו    כזהר הרקיע:     / דנ' יב, ג        באר נחמי חזיון    כי לעד לא יהיו לכליון    יחס על דל ואביון    ונפשות אביונים יושיע:     / תה' עב, יג        בטובך דרכי פעליו תשוה    וארחות צורריו תעוה    ובמי ישע צמאוניו תרוה    ונפש נענה תשביע:     / ישע' נח, י        נשאתי להם כמאז ידי    כי בני אלביש הודי    ועל צריהם אשיב ידי    כמעט אויביהם אכניע:     /תה' סא, טו        עורה להראות העמים פלאו    ועליהם יגדל צבאו    ויעלה לשמים שיאו    וראשו לעב יגיע:      / איו' כ, ו        זרועו יחשף וישעו יחיש    וישלח חטא כצפעוני יפרש    יחן ויראה כי אין איש    וישתומם כי אין מפגיע:    / ישע' נט, טז        רשע יטהר וטנף ידיח    ובעין רחמיו אליו ישגיח    כי הוא יגע ומי יניח    והוא ישקט ומי ירשע:      /איו' לד, כט        הנחה אותם כדבר צופי    כאשר הייתי בימי חרפי    מציון מכלל יפי    אלהים יופיע ואת עם עני תושיע:  /ש""ב כב, כח        "
4988,חנה סנש,105,0,4,4,1,0,0,חנה סנש,"   	 	 	     לו באת פתאם לנגדי ברחוב…    ידים בכיס וצחוק בעינים,    וצליל פסיעותיך בקצב מכר –    הייתי עומדת נדהמת, נבהלת    לאור החזון הנפלא, היקר.        עד התפרץ תמונתך אל העמק    תפיל כל כתלי הספקות בתוכי,    תניף ותעיף זרועותי לחבקך    בצחוק ובדמע: אחי!       שדות-ים, 5.3.1942       "
3331,יוסף זליגר,44,1,3,4,1,0,1,יוסף זליגר,"   	 	 	    שיר לכבוד רש“י ז”ל / יוסך הלוי זלינגר  ליום כ“ט תמוז תרס”ה במלא שמונה מאות שנה לפטירתו.  (במנגינה “שמש אביב נמה ימה”).     מה-גדלת רבי שלמה    בנוגה באורך,    חוצות יהודה ושמי מרומו    מלאים זיו אורך!        אבי המפרשים, כליל התורות,    רם על-כל-הרמים,    אחד יחיד בכל-הדורות    מאיר עיני חכמים!       מה-נפלאת צדיק ונקי    בפלס מעגליך,    מה-נעמת היצחקי    במאזני אמרותיך!        אביך שם אבן טובה    בים, כגבור מקנא,    כאשר ראה צרה קרובה    עדותו פסל משנא.       תחתיה שת יה לאביך    כוכב אור ממעונו,    כל-ישראל חי מפיך,    מרוה את-צמאונו!       בים זדונים לא נבלעת    כשוהם אשר להוריך,    ים התלמוד הן בלעת,    להשקות לב עמך.        בכור הגיון שטה חדשה    ונתיב לך בראת,    בין כפר הפשט ואש הדרשה    בשביל זהב באת!        בשכלך תסביר הלכה עמקה    בבינה חדה ודקה,    בטעמך תרצה הגדה מתקה    בתמה ערבה ורכה.       בדבריך הנמרצים    תחכים את מוחנו,    באמריך הנמלצים    תכבש את-לבנו.       ברעם ורעש לא תופיע    פלפולים לא תקשר,    בלי מלחמה לטוב תכריע    וכל-מעקשים תישר!        לתלמידים וחריפים    יתאמו כל-דבריך,    לא מחסירים ולא מעדיפים    ותדבק לכל-דורשיך!        לכן קדשה בכל-עמנו    קסתך הפוריה    ותהי למשנה תורתנו    ברכה וזר שלשיה!       נדפס בשבועון “המצפה” גליון ל', קראקה תרס""ה.       "
2417,שמואל הנגיד,32,1,1,1,1,0,0,שמואל הנגיד,   	 	 	     דודך ובן דודך בעת יצר    אל-לבך זה פה וזה מפו    אל תאבידם כי שאר אדם    אם צר ואם אוהב כמו כפו    אל נא בני תהיה ככרת את-    ידו בידו בעלות אפו    מי יעשה כזאת בעת קצפו    יבכה בלא הועיל כשך קצפו.          
1200,שאול טשרניחובסקי,16,1,3,4,1,0,1,שאול טשרניחובסקי,"   	 	 	     צרו שבילי, אתי גדיי, גדי טפחתי, ובטנא    פרחי הרים, אשר עלו בנעצוצים ובגיר;    ומדברים בי בחורים מדי אשאל, מדי אענה,    והייתי בעיניהם קכלי יורד מן השניר.        נעלבתי, ואם אתאפק – האשפכה חמת זעמי?    אם האמנתי – הן צחקתי… לבי הולם, קום ופתר:    אם מהיותי מן הגליל נעשיתי צחוק לעמי,    או נחנתי מבנות-גילי? ובנות-גילי מן ההר.        שחורות נחנו, ובגדנו טווי-צמרנו: כנעני אין,    סלעים גודרים נחלינו גם ליוצא גם לבא.    בנות השפלה המענגות והנאות משקרות עין    בכתנות תשבץ, סחר מצרים, ובתמרוקי צור ושבא.        שחורה אני, וכן קוצותי, שבשושני הרים סוגות,    כי שזפתני רוח הרים, אכלני לילה כפור,    משירד שמש אביב לאפיקים ולערוגות    עד שבא הסתו לרמה וכלתה רגל עז ושור.        אבקת-זהב לעדרים – עדרי עולי רגל – עולה,    מתמרת מאפסים. בגאיות נשאו שיר…    לא ידעתי עצבי, גילי: חולת אהבה אני, חולה,    או לזכר משוש לבנו – קרית דוד והדביר?         "
2228,שמואל הנגיד,32,1,1,1,1,0,0,שמואל הנגיד,   	 	 	    זולת רכב / ר'       זולת רכב לב נערים    תרכב אלי כל-אמרים    יעלו בלבך למען    מרכב כסילות נעורים.        
2708,שלמה אבן גבירול,40,1,1,1,1,0,0,שלמה אבן גבירול,"   	 	 	     נגדעה קרן עדינה –  היא גברת כל מדינה  הוא אשר בו רם לבבה  מת, ובמה תגבהי נא?  היתה לצבי ארצות –  ותהי היום שנינה.  נתנה בבל באזני  קול ישכח כל נגינה:  ""רב שאוני על גאוני,  אחריו אין לי חנינה.  נאסף חובל בלב ים –  מי ינהל הספינה?""     (1038)       "
3819,אברהם אבן עזרא,46,1,1,1,1,0,0,אברהם אבן עזרא,"   	 	 	    (גאולה (?לפסח)     אתה יצרתני, שוכן עליה,    הלב והנפש / עם הגויה.    אתה יצרתם בי / ארבע יסודות,    שמת בתוך לבי – / שמך להודות.    אתה חננתני / נפש נקיה,    תזרח כמו שמש תוך מאפליה.    בנוה מעון ביתי / נפלו חבלים,    ארצי ונחלתי / בידי ערלים,    משלה בתורתי / יד תעלולים.    למה עזבתני, / אלי, בשביה?    מביתך גרש / בן השבויה!      מים לים משלו, / נורא תהלות,    מי יחקר גדלו? / עושה גדולות!    פרעה וכל חילו / ירדו מצולות.    מנף גאלתני – / גלות שניה    בנין יקר שלש / עיר הדחויה.        "
1618,יהודה הלוי,26,1,1,1,1,0,1,יהודה הלוי,   	 	 	     צאי יפה שכונה בלבבות    ושלחי מברק אורך להבות    והאירי בעד צמה כשמש    אשר תאיר והיא נכסית בעבות    הלא די לך שכן חדרי חדרים    צאי לקראת ידיד עורר אהבות    ויחצב משפתיך פנינים    כמו חצבת מלבו לבבות.         
2026,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	     יקרה הדמעה מעין תזלה,  חשכת אדם היא תגיה;  אבן הדאגה מלב תגלה,  ורוח סוער תשקיט, תרגיע.  ובת עמי זה שנים אלפים,  תבכה, תתאונן, תזיל דמעות;  דמעותיה רבות, יהיו נהרים  יחד יקוו לים התלאות.  ואבן דאגה על לבה תנוח  עוד כמטיל עופרת;  שוא אנחתה תסער כרוח,  שוא דמעתה כזרם נגרת.  לבה ירוח, ישאף רוח.  דמעות עמי תזלנה תזלנה,  שטפנה, עברנה, יפל הטוח;  אבן דאגתה מלבה תגלנה,  לבה ירוח, ישאף רוח.  דמעות עמי תזלנה תזלנה,  המסנה לבות כל עשירינו;  אבן התועים מלבם תגלנה  להושיע את גולי אחינו.  דמעות עמי תזלנה תזלנה,  שטפנה, הדחנה חלאת ארצה;  כרסיסי טל תפלנה, תפלנה,  לשוקק, למוגג תלמיה.  דמעות עמי תזלנה תזלנה,  בדרך תעברנה, שטפנה הרעות;  מלבות טהורים תפלנה, תפלנה,  ובנאדו ישימן אל הצבאות.     (“חבצלת”, ירושלים, תרמ""ה גל. 39)       "
859,משה אבן עזרא,11,1,1,1,1,0,0,משה אבן עזרא,   	 	 	     מאור היום לסודנו כרכיל / והליל כאיש אזור אמונה    לכן חושה להתנכר עדי לא / תהי נכר ולא מכיר תמונה    וכמה איש יהי סחר בתתו / זהב שמש בכסף הלבנה.          
4956,הורטיוס,99,1,0,0,1,0,0,הורטיוס,"   	 	 	     חשק ספטימיוס1 שנלך לגדס,2    עיר הקנטברים3 שונאי קשי עלנו,    ואל שני הסירטים, ים אפריקה נצח    יך שם בגעש.        טיבור4 אבחר לי, העיר יסדוה    חבר ארגאים,5 אזקן — שם אנוחה    שבע-ים ודרך, עיף מאד ויגע    מן המלחמת.        אפס אם שמה גזרה היא ולא אבוא,    ארדה עד נחל גלזוס הנוח    לצאן כבדת-צמר, חוות איש לקוניה,6    משק פלנטוס.7        קרן חמדתי, מכל קצות הארץ    לי מחיכת: דבשה דבש הימטוס,8    זית פורח עולה בה על זיתי    כרם ונפרום.9        ארך אביב שם וסתו חם, ינחנו    יופיטר10 בחסד, ברכת בכך11 על אולון,12    גפן כרמיה איננה נופלת    מן פרי-פלרנוס.13        זה נוף החמד, טירות התפארת,    הן קוראות שנינו, ופה גם תסוכה    נסך — על אפר ידידך-משוררך —    את דמעותיך.  תל-אביב, 18.1.38        אחד מידידי המשורר.  ↩    עיר באספמיה.  ↩    עם פרא שחי בצפונה של אספמיה.  ↩    עיר בלטיום.  ↩    שבט יווני.  ↩    נהר בקלבריה (באיטליה).  ↩    מייסדה של עיר טרגט, בא לשם מאשפרטה.  ↩    הר ביוון עשיר בדבש.  ↩    עיר בקמפניה, מפורסמת בזיתיה הטובים.  ↩    [10] הגדול באלי הרומים. (במקור הופיעה כאן ההערה הבאה, על בככוס — הערת פרוייקט בן יהודה)  ↩    בככוס — אלוהות היין במיתולוגיה של היוונים. (במקור הופיעה כאן ההערה הקודמת, על יופיטר — הערת פרוייקט בן יהודה)  ↩    גבעה סמוכה לטרגט, מפורסמת בגפנים.  ↩    כיכר סמוכה להר מסיקוס, מפורסמת ביינה הטוב.  ↩           "
1888,יהודה הלוי,26,1,1,1,1,0,1,יהודה הלוי,"   	 	 	    1   הידעו הדמעות מי שפכם  וידעו הלבבות מי הפכם?  הפכם בוא מאורם2 תוך רגבים,  ולא ידעו רגבים מה־בתוכם.  בתוכם שר וגדול, תם וישר,  ירא האל ואיש נבון וחכם        שיר זה הוא כתבת על מצבת שר וגדול ר' אברהם.  ↩    בוא מאורם: ששקע המאור שלהם, הוא ר' אברהם שהיה מאור הלבבות.  ↩           "
2733,שלמה אבן גבירול,40,1,1,1,1,0,0,שלמה אבן גבירול,   	 	 	    [ידידי החליתי] /     ולה פי אלתצאבי [ולו מסוג שירי האהבה]  È — — — / È — — — / È — — / / È — — — /È — — — / È — —     ידידי החליתי מאהבות / ועוד לא שב לבבי ממשובות    וערבו התלאות בם לנפשי / הראית תלאות הערבות    ודקותי עדי לא-תחזוני / בעיניכם אבל במחשבות    ואם לא תמצאוני בקשוני / במקום תשמעו בו קול כאבות    והוא קול איש תלוי לבב ונפש / אשר נטבע בלב-ים האהבות    קראתיכם להמשני ידידי / ולא אשמע ולא אראה תשובות    אני רכב עלי-ים אהבתכם / ואשען עלי רכב ערבות    ומי יתן ידידי תעלמות / לכבות אש בלבי רב שביבות.        
4828,יעקב לרנר,79,1,3,4,1,0,0,יעקב לרנר,"   	 	מחזיונות הנזירים 	    א   מאסתים וזנחתים… לא אוסיף לראותם!  ערירי אתכנס אל צלי וזעפי.  יזמזמו כזבובים בשער אשפותם –  אני לזמזומם אך אלעג באפי.  פתחתי דביר-עולם בגאונו לפניהם –  ואמר: אעלם מחיי-רקבונם!  אך קדם קדמוני בחצץ ננסיהם  וישלחו בי כלבים ותרועת-לצונם.  הבטתי ללבבם… והנה שם עולה  כבר ריח אוויים נכלמים וטמאים.  ובטפת-נשמתם כבר ישרץ התולע,  הנזון ונהנה מעפוש חייהם…  ואשט מעליהם ברטט-הבחילה…  יזמזמו כזבובים וכמוהם ימקו!  ונפשי הנזירה תתעטף בצלה  וחגן בעדה מטמאה בה שקעו…     ב    נוסו מן הקריה  הבל בה יהימון!  נודו, איש וצלו  עד לקצות הישימון!  יעזב איש נכליו,  כלמת-תאוותיו;  ימחה ימיו עברו,  ישכח עתידותיו;  יהיו חייו – בלימה,  חיים חדלי-עמדה;  ללא כל חק ותחומים,  ללא כל תקוה, חמדה…  יתע ריק ועירם  תחת שמי השממה,  נבלע בשכחתו,  מקשיב אך לדממה.  גאות-עד לדממה,  שקט-עד – גאותה,  היא הגיג-התבל,  היא הרת-עלמותה.  סוד אדני – הדממה,  תוכה גם פתרונה.  הוי, כל צמאי-פתר –  נודו הישימונה!  למה תבנו כרכים,  שוקים שטופי-חלאה? –  בתי-כלאים המה,  כלובי-אנוש סלה.  למה תבנו חומות,  קיר לקיר תקריבו  לשים חק למרחב –  ואדני לא צוה?!  כבוד-אדני – המרחב,  הודו – הטהרה!  הוי, כל כמהי-הודו –  נוסו המדברה!       תרע""א       "
1449,יהודה הלוי,26,1,1,1,1,0,1,יהודה הלוי,   	 	 	     לא העננים הם אשר נבקעו  כי אם שתי עיני אשר דמעו  אט שוחרי פן אש אנחה תשרפם  ומנחמי פן בבכי יטבעו  כי יחזו מוקדי לבבי יאמרו  איכה נחלים מיקד נבעו  לו ידעו מקצת כאבי תמהו  אל אל ינסם בם ולא ידעו  עלי לימים חוב וחנם לקחו  הגוף והנפש ולא נפרעו  אבכה זמני או נעורי או נדד  קירות לבבי על שלשתם זעו  ימים חשבנום כי תמידים הם והם  מתנהלים בלאט ולא יפשעו  נחלף ולא נבין כרוכבי ים אשר  יחשבו חונים והם יסעו  ימים עברנום כחלום גם בחלום  תעו ומארץ לארץ נעו  אומרים להפרד שבילים מצאו  אומרים להקבץ כשכור תעו  צרכי נדיבים הפקדו עם הזמן  על כן נדיבים לזמן נכנעו  ובני בליעל חשוקי הזמן  ישנו עלי ברכיו וישתעשעו  כמה יעצוני ידידי מועצות  שלום וסוף דבר לריק יגעו  צמחו בלבי מחשבות לנדד  לא נטעו מאז ולא זרעו  כמעט שארית הנשמה אבדה  לולי שלומי דוד אשר ישעו  שלום לאיש ישלח שלומיו יום ליום  אפגע במלאכיו ובי יפגעו  פחי זהב אופיר ספריו ערכו  בכלי ידידות לא ביד רקעו  שואל הנס לחי לאט אל תזכרה  הם התמונות שכבר גועו  לו תחזה פנים צבועי הוד וחן  איכה בקדרות הזמן נצבעו  פנים אשר אתמול בפוך חן קרעו  היום בפוך לילי נדד קרעו  תראה אסירי אהבה מתפרצים  מאת אהובם אחרי נרצעו  בגדו וחלילה לך את מבגד  לעקר אהבים על אמת נטעו  נפש ידידך הגדולות בקשה  לו הגדלות אל מבקשם שעו  לו יחזור גלגל ולו יבקעו  הם השחרים שתמול נבקעו  שלום עלי צור וחכמיה אשר  בלב כחותם את שמם קבעו  חונים בתוך הים הידעו כי בבת  עין מבכה אהלם תקעו  דודים בשושני מזמות לקטו  רעים בגני התבונות רעו  הן רחקך יכבד מאד עלי אבל  יקל בנסעך אל אשר נסעו  ייטב לבבם כאשר יכאב לבב  עם נפרדו ממך ולא ידעו  איך יחיו עם ממך יפרדו  או איך ימותון עם בך יפגעו.          
2602,שמואל הנגיד,32,1,1,1,1,0,0,שמואל הנגיד,"   	 	 	     מתי שכל, ויודעי דת ובינות    וחכמה, אלפוני הנגינות    והורוני לנצח בשירים,    והלווני, לדבר בם, לשונות,    ואשבת ממצא חפצי, ואתן    לפודי על גאלתי רננות,    גאלה, היתה כאם ליתר    גאלותי, והיו לה לבנות,    בקום צרה מלהטת קרבים,    והופכת לירקון תמונות,    ונוטעת בלב אמיץ פחדים,    ומצמחת בראש יונק לבנות,    בבואנו באדמת צר, פתלתל    ומתעקש, ובעל התאונות,    אשר הוסיף עלי חטאו פשעים,    והוסיף על פשעיו עוד זדונות,    והלכנו לגמלו על מרידות    חדשות, אחרי רבות ישנות,    בפרשים כמספר מי עינים,    אבל אין די להשקותם עינות,    וגוי, אין לו מזון פיהו בכליו,    ובכלי צר נכונות לו מזונות,    ועם, יש לו כנפים בארץ,    וכשיחור וכירדן גאונות,    ואמות, תשמרם אימה, ולכן    במישור תוקעות בטח וחונות,    ואוי למקום חניתם, ומקום    אשר לו נוסעות מחר ופונות!    בכל שנה מניאות את מלכים    ברב כחן, ומכניעות ומונות,    ועושות מאוייהן ביום זה,    ויום המחרת שבות ושונות,    ומצמיאות ומרוות הארצות,    ומרעיבות אדוניהן וזנות,    כרוח ים מחוללת גשמים    והיא גם היא משברת ספינות,    במסכות נסוכות על גברים,    כספר אל אמת שופטות ודנות,    ומלחמתם – ביום אחד אמונה,    ויום אחר – קרביהם תלנות,    בליל רעבים אל תנומה,    ויומם ישבעו בטח בשנות,    ויום לא יענה מלך לצועק    במר – חשות לצעקתו ועונות,    וכל מבין יכפר את פניהם,    בהנטשם, במתנות ומנות.    אזי קמנו אלי מלך גבה לב    ובאנו בארצות שאננות,    ויחד האבלנו חל וחומה    ומגדלים, והרסנו בחונות,    ושושנו עתידותיו, ובאנו    שעריו, והשמנו מכונות,    ולא נמצא בחילו מעביר מן    נחיריו זנבות אודים עשנות.    ובראותו כזאת הזעיק מלכים    במרחקים ומלכי השכונות,    והאיצו לעזרתו, כתורים    יאיצון אל ארבותם, ויונות,    במקהלות לאין קצה ומנין,    מתי דתות מחלפות ושונות,    ואמנים חכמים בהריסת    נאות שרים ובנתיצת מעונות,    ונלחמים בלי שריון וכובע,    ורוכבי סוס ולא רוכבי אתונות.    ותקעו הם – ותקענו בבקעה    שתים מחנות בשתי מדינות,    וקמנו לעשות עמם, בנשק    וברמחים ארכים, חשבונות,    וערכנו קרבות בחניתות    וכידונות, בשש עונות נכונות,    ועמדו מלאכי שחק לפלל    בריבנו, ובידיהם אמונות,    והליצו עוונותם עליהם,    וסוף דבר לכדום העוונות,    ודנם אל לעת ערב בדיני    נפשות, לא בדיני הממונות,    ופתאום סערו ממעמדם    ומצבם, כמו מץ מגרנות,    והניחו לצריהם אהלים,    וידים תקועות על אזנות,    ומיתרים, ומצעות פרושים,    ומרבדי חטובות ואטונות,    ובעת נשברו הוגו כחולה –    ולא ידעו בקדמותם יגונות,    ולהם מחלושה קול דממה –    ולנו מגבורה קול שאונות,    ומלאנום בשלחנו, כאלו    בגופותם לשלחנו נדנות,    ודבקנו קלונם בם, וככה    נדבק על פני צרים קלונות!    גבירים שכרו כלם כרגע    בדם לבם – ולא שכרו ביינות,    והיו נושאי נסים ביום זה –    ויום מחר נשואים בארונות,    והניחו חרונינו דמיהם –    ומי כדם להשקיט את חרונות?    ואיך לא שמת, אויבתי, כמו זאת    עלי לבך, ואיכה לא נבונות?    ואיך לא בושת לנוס עם פלטים,    גדודי יד, קצוצי הבהונות,    עקורי סוס, אדמי סות וחגור,    יצוקי דם לחיק רכב וזונות?    ואיך הנחת אישי הקצינות,    ובמה שבת אל נשים קצינות?    אנחנו העברנו את בניהם,    כמו צאן, על ידי מונים ומונות,    ובטלנו בחזקה מנשיהם,    ביום נכרך, שאר וכסות ועונות,    והתגלו בהתגלות קלונך    וערותך, בנות חדר לבנות    וכל אחת בביתה תבך עלי בן    ועל בעל, לבד, מאין שכנות,    למען כי בבית זאת יש כאיד זאת,    ועל ככה לבד תשא בקינות.    אזי דשנו עצמות העיפות –    והיו מיגיעה לא דשנות,    ורזות, מיגיעתם בדרכם,    תשורם, מן יגיע צר, שמנות,    ובהמות הכבדה, הנקלות    לרב-דרך, בעזבונם טעונות,    כאלו ארמנותם מגזרות סיג,    בכור צורף ומפיח בחונות,    וגנותם ביד להב עזובות,    וגבותם בפיח אוד ספונות,    וחומותם ביד אויב כבושות,    וטובותם בשני צר טחונות    ואדמתם כמו אדמה שממה,    ובתיהם מעונות ליענות,    וכל ספון ומשוח בששר –    בלי קירות, וגם מאין לבנות,    והיו כל עצביהם כנתחות    בשר שור על מדורת אש נתונות.    מפלטי, האמנתי בך, ועל כן    עזרתני – ואתה אל אמונות!    ביום צרים הקלונו בנפשם –    הקלותם, ובאת עד תכונות,    וסכלתם ואבדת עצתם,    ולא שמת בלבותם תבונות,    והקצרת במלחמה ידיהם,    בהרבותי לפניך תחנות,    ולכן אאריך היום תהלות,    לך יהיו כמו אלון חסנות,    במדברים כעץ רטב עלי יד    יאור שתול, ומלות רעננות    מפתחות עלי גבי תהלות,    לעם נולד ודור אחר צפונות,    ויראו בם גבורתך תמימים    וצדיקים, וימלאו ששונות,    ויגידום בטירותם נגידים,    ויענו בם ענוים במלונות,    ויודו, ואני שוכן בקברי,    לך על זאת קהלות אחרונות,    ויודיעום לדורותם זקנים,    וישמיעום לגוייהם לשונות.        "
2947,שלמה אבן גבירול,40,1,1,1,1,0,0,שלמה אבן גבירול,   	 	 	    ולה מרת֗יה̈ [ולו קינה]     ראה שמש לעת ערב אדמה / כאלו לֽבשה תולע למכסה  תפשט פאתי צפון וימין / ורוח־ים בארגמן תכסה  וארץ עֽזבה אתה ערמה / בצל הלֽילה תלין ותחסה  והשחק אזי קדר כאלו / בשק על־מות יקותיאל מכסה.        
4786,ישראל חצקביץ,78,1,3,4,1,0,1,ישראל חצקביץ,"   	 	 	    1   שלום לך, עצי רחב-הענפים!    גדלת למכביר גזעים    ותהיה לי למגן    מעין אויב אורבת,    מיד שלוחה.    גם הלילה…        גם הלילה אל גזעך אצמד,    את אזני ועיני אחדד    ולתוך האפלה אותן אדקור    ואשמור.        ואשמור על שנת הטף התמימה    על שנת האנשים הכבדה –    החברים לעמל וליצירה –    ועל פרי עמלם.        הלילה, העץ, היו בעזרתי,    תסוככו, תגנו על תקוות אנשים,    על תקוות שלא תאכזבנה,    שלא תחללנה    תקוות.    2   מלמטה על האדמה, צללים רוחשים.    מלמעלה, מבעד הענפים, לוחשים    כוכבים.    רחש.    לחש.    נשיבת רוח – ענפיך יהגו נכאים,    נאנחים, חורקים הגזעים;    ממרומי הרקיע מתגלגלים מזלות    ונופלים כזרמי דמעות –    אדמות.    בחשכה מתגנב תחש.    3   באפק    הניף מניפה זורק-אור;    שני.    וידהר, ויגמא ארץ סוס-זהב,    רעמתו ערפלי-כסף מתאבכים,    ויזחל הרה – נחש מתפתל,    מבריק כפז, עיניו רשפים,    וינוסו צללים מפניו,    מבהלים.    עדה שטנית.    דרי תפת.        ובמרחקים,    בשחור בצת הליל,    כשלפוחיות    מתבקעות יריות,    ולהבות פורחות,    ותנים ילל.    4   זורקי-אור, להבות, לאורכם המזהב,     מי אני כאן, הצמוד לגזעי האילן, -     זבוב מפרפר בין קורי עכביש?    עכביש יושב-מארב?    עם אורכם הנקלע מצפון לדרום    תתנדנד גם נפשי, תקלע אלי תהום,    תרחף, תפרוש אבר אל אחים בודדים,    העומדים בלילות, לגזעים צמודים…        פרא, איש המדבר!    התחת יונה מתחמס    בהגנה על חיי גוזליה?    האם תחשב תרנגלת כחה,    בפרש הדורס את צלו    על אפרחיה?    כל אם – לביאה מול השכול,    כל אדם – גור-אריה מול היד הגודעת    את פתיל העתיד.    זכור זאת ודע – לא תדבירנו!    הלילה, העץ הלזה, המקשיב ללבי, -    סהדי, -    לא תכניעני!    לא תכניע אותי!    5   ראיתי, בשלהי הלילה, בשפולי רקיע,    חצי-סהר – לטרת כבד רקוב;    ערפל קל מדם עקוב,    על הצל;    ועדת-עורבים שחורה,    מסביב לו,    יוצאת במחול,    חגה חוגים    ועונדת    זר לו    שחור;    והנה רוקדת    כמטרפת –    “מספרים” –    ופתאם    נפרדת    למחול מחנים.    ובדומיה    לובש ופושט צורה    הרקוד.    זבול מכשפה,    סיוט.    דממת שאול -.    בכל.    בשמים –    לטרת כבד רקוב,    משק כנפים,    מחול שחור    וערפל מדם עקוב.    6   ראיתי מאפסים חופן גרגרים הגיה,    אחריו שני, שלישי – מלוא חפנים אור;    נבל האדם, הערפל הפך אפור,    מהזר נשרו אחד אחד פרחי השחור    ויהי – אור!    7   שלום לך, עצי, רחב-הענפים!    גדלת למכביר גזעים    ותהיה לי למגן    מעין-אויב אורבת,    מיד שלוחה    גם הלילה.   אוגוסט 1936       "
5647,יעקב שטיינברג,261,1,3,4,1,0,1,יעקב שטיינברג,"   	 	 	     קודרים ישאו השחקים את מחשבותיהם – העבים,    עומדים דואגים כתלי החדר החרישים.    כל הרחובות מתעגמים ברפשם,    כל הלבבות בעצבם מרגישים.    עוד מעט ויפתחו גם לי חרש שערי העצב,    על השער בלט מלכת עצבי לי תחכה.    חרש אשק שפתיה החורות    ואחבק גזרתה הדקה.    דומם תשים בי היא את עיניה השחרות כלילה,    והגידו עיניה לי סודן בדממה.    כל הליל יקרב צערי אל צערה,    כל הליל תהמה נשמה לנשמה.   1905       "
2598,שמואל הנגיד,32,1,1,1,1,0,0,שמואל הנגיד,   	 	 	    [ושאל בעד בן] / ר'        ושאל בעד בן-שלשים    חיותו בחצים נכונה    ויחלה בחצים וימות    בסופם ענהו לבנה    ועל מת ואפס בהקיץ    והוא חי ונמצא בשנה    ומים יעופף לקדם    כרגע ענהו תמונה.        
1083,שאול טשרניחובסקי,16,1,3,4,1,0,1,שאול טשרניחובסקי,"   	 	 	     ראי, אדמה, כי היינו בזבזנים עד מאד!    בחיקך, מלון-ברכה, מעון סתר, זרע טמנו… לא עוד    פניני זגוגיות של כסמת, זרע חטה כבדה,    גרגר שעורה חתול כתם, שבלת-שועל חרדה.        ראי, אדמה, כי היינו בזבזנים עד מאד:    פרחי פרחים בך טמנו רעננים ובהוד,    אשר נשקתם השמש מנשיקתה ראשונה,    מצניע חן עם יפה קלח, קטרת כוסו נכונה.    ועד שידעו צהרים בעצם הצער התם,    ובטרם רוו טל של בקר בחלומות-אור נבטם.        הא לך הטובים בבנינו, נער טהר חלומות,    ברי לב, נקיי כפים, טרם חלאת אדמות,    וארג יומם עודו שתי, ארג תקוות יום יבא,    אין לנו טובים מכל אלה. את הראית? ואיפה?        ואת תכסי על כל אלה. יעל הצמח בעתו!    מאה שערים הוד וכח, קדש לעם מכורתו!    ברוך קרבנם בסוד מות, כפר חיינו בהוד…    ראי, אדמה, כי היינו בזבזנים עד מאד!       תל-אביב, 1939       "
3236,שלמה אבן גבירול,40,1,1,1,1,0,0,שלמה אבן גבירול,   	 	 	       ובכן אזכיר גבורות יוצר הרים      אזכיר גבורות יוצר הרים  אל מסתתר בשפריר זבולו  אין מי ימלל עז הלולו  אז בהררי עד הראה גדלו  אשר בידו מחקרי ארץ ותועפות הרים לו / על כן אאמיר יוצר הרים      אזכיר גבורות יוצר הרים  נסוגים להשחית דרכם מהירים  נשקף וירא כי רבה רעת יהירים  נד מעינות רבה עליהם הרים  ויכסו ההרים / על כן אנשא יוצר הרים      אזכיר גבורות יוצר הרים  יום פקד עוון עם ירט  יוצק יסודם כחז גר ורט  יקומים כלל ועבדו פרט  ותנח התבה על הרי אררט / על כן איקר [יוצר הרים      אזכיר גבורות יוצר הרים  ש  ש  ש          על כן אש      יוצר הרים    אזכיר גבורות יוצר הרים    ל    ל    ל           על כן אל      יוצר הרים      אזכיר גבורות יוצר הרים    מ    מ    מ           על כן אמ       יוצר הרים      אזכיר גבורות יוצר הרים    ה    ה    ה           על כן אה      יוצר הרים]          
3605,אברהם אבן עזרא,46,1,1,1,1,0,0,אברהם אבן עזרא,"   	 	 	       מי כמוך באלים יי מי כמוך נאדר בקדש.  אופני מעוני / סובבים על פני / והשתחוו ליי / בהר הקדש.  בשם צבאיו קורא, / כי בשתים עשרה / מעלות הם שמרי / משמרת הקדש.  רצים במעגליהם; / בל יקרב אליהם / נכר, כי עליהם / עבודת הקדש.  הא גלגל ינחה, / פתח עליו חי / עולם פתוחי / חתם קדש.  מי יתן וחדלי / תמיד יראה לי / הליכות אלי / מלכי בקדש.          "
1554,יהודה הלוי,26,1,1,1,1,0,1,יהודה הלוי,   	 	 	     יושב אמלל והולך שולל    הומה כחלל ביד צר מחלל    ומהוד ומכלל בגלות נשלל    דוה לב מחלל בחיל יתמלל    הלא עוד תהלל והדר תכלל  תמיד בגלל אשר בחרתיך    שובה אלי כי גאלתיך  העבר שדי גאלי ופדי    וזכר מרודי ופנה באידי    לספר נדי היה לי בעודי    לפני רדי מגן בעדי    וחיש קץ מועדי להשיג הודי    כנמת לעודדי בחזיון סודי  ובצל ידי כסיתיך  ועד אן בחובי אלהי אבי    תאריך עצבי ותרחיק טובי    לשום לבבי חלל בקרבי    ריבה ריבי וחושה להביא    במשפט יריבי ומרפא כאבי    ושאג כלביא כגור מסביבי  אל תגש בי כי קדשתיך  דחה אף ועברה עליון ונורא    ודין קל מהרה תוציא לאורה    ושובב בכרה לבן בכור מקרא    ויסד בירה באבן יקרה    ודרך פורה באדום ובצרה    ולבני קטורה עשה נא כסיסרא    ושמר תורה בכשר ומורא    בבית הבחירה ישיר שירה    באזני תקרא מיטב בשורה  קום אל תירא אני עזרתיך  הפק רצוני מלכי וקוני    והסר יגוני ושכח אוני    ומלא ששוני וזרע העצני    אראה בעיני ואיבי תניא    שכן מעוני אמר לי באזני    נאם לאדני שב לימיני    בני אתה אני היום ילדתיך.         
2113,שמואל הנגיד,32,1,1,1,1,0,0,שמואל הנגיד,   	 	 	     חסר אשר תחסיר באשר לך  יותיר הדרך וירבה כבודך  ונשוא כבודת ירא צור ילדך  יקל כבדת ידי מעבידך.          
4283,אלתר לוין,50,1,3,4,1,0,1,אלתר לוין,"   	 	 	     נשמתי בי טירת הדממה,  נשמתי בי חביון הרז:  באי, חמדתי, נא שמה –  סגור לבי אפתח לך אז…  השביעי ערפלי התכלת  בל רגעי קדש יפריעו;  השביעי כוכב, הסהר,  ארזים-ענפיהם ירגיעו!  אל תכבי להבת חיתי  התלויה במבטא מדברך!  חפצתי תפוח הלחי  יתאדם מזכרון עברך!  חמדתי, הן שמי השמים  יעידו אמתת הסוד;  הגנה וברכת המים  עדים המה לך עוד:  אהבתיך עז אהבת אלם  ""תם אהבה טהורה וזכה;  ""אהבתיך עז אהבה נלהבת,  ""נצחים, בת עדני הרכה;  ""לי את כוכבי, כל אשרי,  ""עולמי וכל-לי בגיא;  ""אהבתיך, אהבתיך עולמים,  ""כמוני לא אהב כל חי!..          "
3006,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל פי אלאעתט͘אם באללّה [ואמר בהתפעלו מגדולת אלוהים]     משל בקצוי ים ובדרום / ידי בך על אֽויבי תרום  תראה ותביט מחשבתם לי / כי נגדך תמיד שאול ערום  שתי בך מחסי ולא אירא / לו נלחמו בי כֽוכבי מרום.        
4464,שלום שבזי,54,1,2,2,1,0,0,שלום שבזי,   	 	 	    חתימה: שלם בן יוסף     ביום שבת אשבח / לאל חי גואלי    ואקריב קרבנות ריח / ביום שוב היכלי:    שחי לאל יחידתי / בקולך הללי    וזכרי יום מנוחתי / ועלו תסבלי    והוסיפי בשמחתי / ואל תתאבלי    ולבי טוב ושמח / בחן מתנהלי:    לתלך אליום צח ואגׄב / עלינא נסתריח    בקלבן שוקהו ראגב / ולא נדׄכר קביח    ולא נדׄכר למא נכסב / ולא מהרה נביח    ואלאשגאל כלהא נטרח / לסרן חאצלי:    מנוחה היא לכלנו / וענג יום שבות    ומה יפה הדרנו / בכל המצבות:    ובזכותה יחינו / אדון המפעלות    בלב שוקט ובוטח / ירפא מחלי:    בארץ̇ אללה יוקפנא / ויסבל נעמתה    ונרגׄע חיתׄ מא כנא / ויבלג רחמתה    אלאהי גׄל כׄאלקנא / תעלת קדרתה    כׄטאנא ואלדׄנוב יסמח / באמרן עאדלי:    נעים דעת שמור שבת / כתקנו ושמחה    וזה עיקר יסוד הדת / שמור אל תשכחה    וכל שחללה יומת / סקלה נוכחה    ואין בה לעשות טרח / וחשבון מפעלי:    יגׄב פיה נדׄכר אלעלמא / וננסא כל הם    ונפעל ראינא פי מא / עלינא קד חכם    ונתרך גׄמלת אלוהמא / ונכתׄר פי אלנעם    וכׄיר אללה לא יברח / עלינא שאמלי:    וזהו יום אשר שבת / והשלים כל יצור    וצוה עם בני דעת / אדון נורא וצור    ואמר: זה יהא נחת / ולה עמי שמור    ובה תזכה עדי נצח / ותראה צהלי:    סעודות תכנה שלש / ותשמח לחזות    בסוד חכמה ולא תמש / ותתבונן בזאת    ותתכון ותתקדש / בדעות עולזות    בקבלה וסוד תפתח / תהא חן נגמלי:    פתא מן אתבע דינה / עלי חסב אלנצׄאם    וחכם כל קואנינה סביל / נסל אלכראם    יציר חוזה ותחצינה / בעדנאן פי סלאם    להו אלאסראר תתצרח / ויבקא כאמלי:        
1107,שאול טשרניחובסקי,16,1,3,4,1,0,1,שאול טשרניחובסקי,"   	 	 	     עוד יש בשדה מואב ויהודה,    בגלגל ובפדן-ארם    מצבות – אך אבן גלמודה,    משחוה הנדיבים בעם,        מצקה וקשה וגלודה    כביום בו התכה בעים,    שוקעת, חולמת כרפסודה    שננעצה בשרטון בים.        בחלומה: – שוב פרחו העיים    ובא המון חוגג ולויים    בקול שופר ומנענעי-פז.        ובאו אל-פני האבנים    ונלוו ואמרו הבנים:    “נצחונו האבות – דור עז!”          "
609,חיים נחמן ביאליק,6,1,3,4,1,0,0,חיים נחמן ביאליק,"   	 	 	    [אשריך, צעיר רדם…]/   ג      אשריך, צעיר רדם, אשר שפם גאותך.   הוד והדר תלבש, נפת מור בגדותיך;    מצניף ראשך הנבוב עד נעלי הרגלים –    כלך אומר בחור תאוה לעינים!    זה קדקד השער ויפי זה הבלורית,    המשוחים למשעי בתמרוקים וברית;    זה שפמך הפתלתל, שני חדיו הכפופים,    נפתולי זנבותיו הדקים וזקופים;    זה צניפך העגל, המגביהי לשבת    על ראשך כעורב בראש השבשבת;    מכנסיך התפורים לרוח העת,    מעילך הקצר, היורד עד השת,    צלחתך הקטנה, הנחבאת במקצוע,    העשויה לדבר בלכתך שלוב-זרוע;    כתנתך הצחורה, החשן הענק,    חטובות אטון הולנד דק אשר דק,    מנעליך האלה המקלקלים פנים,    חדי הקרנות ורחבי האדנים;    כל חמדות המודה ויצירותיה הנאות,    האוכלות בכל יום מעתך ארבע שעות,    העוטרות את גוך כסאסאה לשבלת,    עם כל תשמישיהן מבתי המרכלת,    מיטב פרי רוח כל חכמי חרשת,    המכינים כחמר מכלולים לתלבשת;    מבחר עבודת המתפרים האמנים,    גאוני החיטים ואילי הרצענים,    שלא נופלים ממך הם בני המאה היוד-טית,    עושי מחט ומרצע בטעם העת –    נאפד בכל אלה, כי אראך יום יום    בבקר על אשנבי עובר כחלום –    אז על לבי הריקן יעלו הרהורים    כענני בקר על-אודות בני הנעורים,    על מעשי החיטים אנשי השם,    ההולכים ומשתלמים בימים ההם;    על רב חכמת הדור ועל סכלות מעט,    על המודה בכלל, ועל מכנסים בפרט,    ובלבי אשו נגדי: כמה סחי ומאוס,    חבושים בטמון תחת אלה הבלאות…    אשריך, גבור ציד, זכר כהלכה,    מזלך מזל בתולה, מעינך מעין ברכה…        "
1689,יהודה הלוי,26,1,1,1,1,0,1,יהודה הלוי,   	 	 	     ידידים סבבו שלחן נדיב לב    ואתי נתנו עליו לכתר    לכן חושו מידעים כפי אל    אכל מה בי ושבוע והותר.        
4001,אברהם אבן עזרא,46,1,1,1,1,0,0,אברהם אבן עזרא,"   	 	 	       שמש ביום וליל לא יזח, עלינו זרח.    שמש אנוש נסה אור פניך    על אהבים עשה כרצונך    אל תגפם בחצי עיניך,    למה בזעפך לב תרצח,    הואל נא וקח.    כוכבי זבול יקנאו אותכה,    כי חמדו היות אורם ככה,    הנה בך אדמה מלכה,    קום הצבי, עלה גם הצלח,    והדרך צלח.    עין אשר תשורך אשריה,    לולי משוך לבבות אחריה,    מה אעשה אני בדבריה,    העין אנוש לבבו תוכח,    היא היתה לפח.    עתה אסיר ידידות הנני,    אתחננה לך, ולא תענני,    איך תחשה עדן ותענני,    לא אגועה ופיך תפתח    בגנאי או שבח.    נפת וצוף בפיך ממלחים,    מעשה אלהים לא מרקחים,    וריח אפך כתפוחים,     חביבי אד אכלת אלתפח    קום אעמל לי אח.        "
1595,יהודה הלוי,26,1,1,1,1,0,1,יהודה הלוי,"   	 	 	     התרדף נערות אחר חמשים -    וימיך להתעופף חמשים?    ותברח מעבדת האלהים    ותכסף אל עבדת האנשים,    ותדרש את פני רבים - ותטש    פני אחד לכל חפץ דרושים,    ותעצל להצטיד לדרכך    ותמכר חלקך בנזיד עדשים?    הלא אמרה לך עוד נפשך “הון”    ותאותה תבכר לחדשים?    נטה מעל עצתה אל עצת אל    וסור מעל חמשת הרגשים,    והתרצה ליוצרך ביתר    ימותיך אשר אצים וחשים,    ואל תדרש בלב ולב רצונו    ואל תלך לך לקראת נחשים.    היה לעשות רצונו עז כנמר    וקל כצבי וגבור כלישים,    ואל ימוט בלב ימים לבבך    והרים תחזה מטים ומשים,    ומלחים ידיהם כמלחים    וחכמי החרשים מחרישים,    שמחים הולכים נכח פניהם -    ושבים אל אחוריהם ובושים,    ואקינוס לפניך למנוס,    ואין מברח לך כי אם יקושים!    וימוטו וינוטו קלעים    וינועו ויזועו קרשים,    ויד רוח מצחקת במים    כנושאי העמרים בדישים,    ופעם תעשה מהם גרנות    ופעם תעשה מהם גדישים,    בעת התגברם דמו אריות,    ועת החלשם דמו נחשים,    וראשונים דלקום אחרונים    כצפעונים ואין להם לחשים.    וצי אדיר כקט יפל באדיר,    והתרן והנס נחלשים,    והתבה וקניה נבכים    כתחתים שנים כשלישים,    ומשכי החבלים – בחבלים,    ונשים ואנשים – נאנשים,    ורוח חבלה מחבליהם,    וקצו הגויות בנפשים.    ואין יתרון לחזק התרנים,    ואין חמדה לתחבולת ישישים,    ונחשבו לקש תרני ארזים,    ונהפכו לקנים הברושים    ונטל חול בגב הים כתבן,    וברזלי אדנים כחששים,    ועם יתפללו כל איש לקדשו –    ואת פונה לקדש הקדשים,    ותזכר מפלאות ים-סוף וירדן,    אשר על כל-לבבות הם חרושים,    תשבח למשביח שאון ים,    בעת שיגרשו מימיו רפשים    ותזכר-לו זכות לבות טמאים –    ויזכר-לך זכות אבות קדושים!    יחדש נוראותיו כי תחדש    לפניו שיר מחול מחלים ומושים,    וישיב הנשמות לפגרים,    ויחיו העצמים היבשים    ורגע ישתקו גלים וידמו    עדרים על פני ארץ נטושים,    והליל – כבוא שמש במעלות    צבא מרום ועליו שר חמשים –    ככושית משבצות זהב לבושה,    וכתכלת במלאת גבישים.    וכוכבים בלב הים נבוכים    כגרים ממעוניהם גרושים,    וכדמותם בצלמם יעשו אור    בלב הים כלהבות ואשים    פני מים ושמים עדיים    עלי ליל מטהרים לטושים,    וים דומה לרקיע בעינו,    שניהם אז שני ימים חבושים –    ובינותם לבבי ים שלישי,    בשוא גלי שבחי החדשים!        "
4120,וידל בנבנשתי,47,1,1,2,1,0,0,וידל בנבנשתי,   	 	 	    שירים דמות שלח / וידאל בנבנשת  כתובת: שלחתי לאיש כשואל ממנו מחילה על חברו אשר חרפו בזמיריו     שירים דמות שלח / דודך לך שלח/ ידמה לך שיחו / פרדס בתוך שלח    חטאו מחול וסלח / ובהוד רכב וצלח/ למחות מרי שיחו […] יצלח        
2405,שמואל הנגיד,32,1,1,1,1,0,0,שמואל הנגיד,"   	 	 	     אשר יחשב כי איש בשם טוב יהי טוב או  נקרא בשם רע כן יהי רע, כבר נתן  אלישע אלישע בן-אבויה ונתן בן-  גרשם יהונתן כבן-קיש יהונתן.          "
374,רחל בלובשטיין,5,0,3,4,1,0,1,רחל בלובשטיין,"   	 	 	    #/ רחל המשוררת   לשבר ולבכות על גבי שברי –    זה חלקי האים, גורלי.    יד אחים טובה לא תושט אלי,    להגן מפני על שלי.        יד אחים טובה לשוא בלילות    משוע אליך ניבי.    כמו על הר הזיתים אעפיל לעלות    וקברות מעברי נתיבי.        "
4192,וידל בנבנשתי,47,1,1,2,1,0,0,וידל בנבנשתי,   	 	 	    [בך חשקו טוחי] / וידאל בנבנשת       בך חשקו טוחי ואת למה / תשית בלבי חץ ואח למה    חוסי עלי עבדך אשר נגדך / יבוז שבו לשם ואחלמה        
4213,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	     שמע אמרי שפר  לאברהם סופר  כתבם על ספר  לרוח משכלת:  ובן מאיר נקרא  מכנה בן-עזרא  ומצורו עזרה  כבודו שואלת:  להגיה חשכו  להצליח דרכו  אשר נשאר עד כה  כעלה נובלת:  ומארצו נפרד  אשר היא בספרד  ואל רומי ירד  בנפש נבהלת:  ושם לבו כונן  לפרש ולצנן  ואל אל מתקונן  ולו התוחלת:  להרבות לו חכמה  ולתת לו עצמה  ולסלח אשמה  בפרוש קהלת:       ה’תרכ""א, 1861       "
1070,שאול טשרניחובסקי,16,1,3,4,1,0,1,שאול טשרניחובסקי,"   	 	 	     יפת אלהים לחם ויתגל באהל יפות.    ולמחראותיו יט ובכפיו שיר ורגיל,    ובצהלת פרד-בר ובגהוק-שבע וגיל    יטמא נדיבות-עם כשפחות נחרפות.        ופער פיו בשיר, ופריצות וחרפות    במושב מחוקקי-דת על נחשת ועל גויל;    ובהיכל אלהים פרכת-דביר וכליל    מעטפות יעש לו לרגליו המטנפות.        ורעשה העיר וזעקה, ותהי    בת-רומא אז כנחיל הדבורים בכורת,    כבא לרדות דבש המגדלן אל הגדרת.        ופליטי אונטין1 ירימו קול הנהי,    ונסו נכחם מקום שם צר מבצרם מחתות,    ושיר-יהודה אף עמהם בשער טיטוס.    אודיסה, 1920.       אונטין. חלק העיר רומא.  ↩           "
6562,חיים לנסקי,385,1,4,4,1,0,0,חיים לנסקי,"   	 	 	       קסם לי קסמה הלענה    במרירות מיצה חריף־הריח.    רק למענה, למענה    נד אני ונע – אדם אורח.    נטע־נוד חבוט רוחות קדים,    על לא חטא רגום ברד חד־רגב,    שיבתו הלזו הירקרקת    לי יקרה מארגמן ורדים,    אף משני שפתיך, בת היפי! –    טור שניך אל בצחוק תחשופי,    לא נזיר אני ולא ענו –    קסם לי קסמה הלענה.   לנינגרד, במאסר, 25.12.1934       "
3427,אברהם אבן עזרא,46,1,1,1,1,0,0,אברהם אבן עזרא,"   	 	 	     אתם שארית / בעלי הברית / גורל אחד ליי,    נכונים היו – / אולי תחיו? – / והכינו לבבכם אל יי,    יחד לרוממו / ולהקדיש שמו / מלאו ידכם היום ליי.    אין זולתו / והכל פעלתו, / כי מי בשחק יערך ליי?    בשמות נקראו / בני אלים, באו / להתיצב על יי,    רצים אחריו / עושי דבריו / לשמע בקול יי.    המונים המונים / לעבדו נתונים, / כלם קדושים ובתוכם יי,    מרב מורא / זה אל זה יקרא / לקרא כלם בשם יי,    ישירו בדרכי יי / כי גדול כבוד יי.    ככתוב וקרא זה אל זה ואמר        "
3744,אברהם אבן עזרא,46,1,1,1,1,0,0,אברהם אבן עזרא,"   	 	 	     יי חקרתני ותדע, כי מחשבותי בך כוננת;    אתה ידעת שבתי וקומי ולרעי מרחוק בנת,    ארחי ורבעי זרית וכל דרכי הסכנת.    וכי אין מלה בלשוני – תדע כלה והיא באזניך,    ואחור וקדם צרתני ועלי שת כף גאונך.    פלא פליאה דעת ממני ולא אוכל לצאת ממכונך –    אנה אלך מרוחך ואנה אברח מפניך?    אם אסק שמים – שם אתה ואציעה שאול – הנך!    אשא כנפי שחר, אשכנה באחרית-ים נס מעיניך –    גם שם ידך תנחני ותאחזני ימינך!    ואמר: אך חשך ישופני במחשכיהם –    גם חשך ממך לא יחשיך ולילות כצהרים מראיהם,    כי אתה קנית קרבי ובבטן שכות עליהם.    אודך על […] כי מעשיך נפלאים הם.    [………..] ורקמת לבבי וצורותיהם,    [….] תה עיניך ונכתבו על ספרך – ולא אחד בהם.    ולי מה יקרו רעיך, אל, מה עצמו ראשיהם!    אספרם – ומחול ירבו מעשי אל ונפלא כל נראה ונעלם.    אם תקטל ואם תחיה – אודך, אכן אסכן עמך ואשלם.    אשר יאמרוך לשוא, כלה! רצו להסיתני בהבלם.    הלא משנאיך יכחשו לך אם תשיב להם גמולם,    תכלית שנאה שנאתי כל אשר לנפשם – ולא לך – מהללם.    חקרני, אל, ודע לבי, אשר נלאה להודות לך ופי נאלם    וראה, אם דרך עצב בי – ונחני בדרך עולם.    חלצני מתאות יצרי אשר בקרבי לנסותי תת! אשר חשבו יום משפט רחוק, וקץ ביד נביא לולי שת    שננו לשונם כנחש ואמרו: איכה תחיה אשר המת?    שמרני, אל, ואל ימשלו בי וזכר ברית אתי כרת!    טמנו פחים עד יסיתוני ורהם לבבי ונפשי חתה –    אמרתי ליי: אלי אתה!    יי אלהים, העבר השבי והחיה כבודי באור רצונך!    אל תתן מאויי מחרפי, ותפל תחנתי לפניך:    ראש מסבי – עמל פימו יכסם, ואל יתעדנו בעדניך;    ימוטו עליהם גחלים ותשלח בהם את חרונך!    אך צדיקים יודו לשמך, ישבו ישרים את פניך.        "
556,חיים נחמן ביאליק,6,1,3,4,1,0,0,חיים נחמן ביאליק,"   	 	 	     לכי, דודה, נצא השדה לשוח,    שם יחיו יצהלו כל ילדי הטבע,    שם אור שמש צדקה, מה נעים הרוח,    עם ציפור דרור ננוד על כל הר וגבע;    בלט תחת ארג מסכת מרגוע    בתנועה חרישית זיז שדי ינוע.  שם שלמת ירקרק ההרים דשאו,    עלימו עדרים מרעיהם יתורו;    צנה ואלפים בראש הר יקראו    וראשי שבלים בעמק יזהירו;    שם דרור לכל נפש, לרוח אין כלא,    התחושי? התבני? התחשקי באלה?  לכי דודה, נצא החרשה לשוח,    בצלו נחמדה משמש יכנו;    שם דליות הארז, שם עץ התפוח,    שם כל בעלי כנף בעז ירננו;    שם ישיר הזמיר המשורר פלא,    התשמעי קול שירים? התביני לאלה?  לכי, דודה, נצא, בכפרים נלינה,    אך שם שלוי עולם משכנות מבטחים,    יומם בשדה נעבוד ברינה,    בלילה נרגיע עת שוקטים ונחים    כל ילדי הטבע מתחת שמים,    – עבודה ומנוחה מה טובו השנים! –  רב לך לענות מפני עם לא היה    ללחך עפר ארצו ולמות ברעב;    רב לך שתות כוס תרעלה לרויה,    מידי אלהיך שתי בכוס זהב.    ולאחז בידיו מי זה יואל    את כוס התרעלה עד “גאל ישראל”?  פה יבש שרשך וקצירך ממעל;    בבקר תפרחי לערב תבלי;    שם דשן ירעפו כל צעד ושעל,    אם אחת תקומי לעד לא תפלי.    לרוץ ארח כאילה רגליך תשוי.  קומי וצאי לך, יונתי התמה,    הימני, השמאלי או נודי ההרה,    פה קנך השמו, קדרת בלא חמה,    מלאת בלא יומך ועצמך נשברה,    ושם סכת שלום ונוה אהבת תמים    בצלם תרגיעי, תגורי עולמים.  מארץ אכלת, מארץ בגדת    קומי וסעי לך, יונתי התמה,    אל ארץ שקטת, אל ארץ נחמדת    עליך מחכה זה כמה, זה כמה…    שם גוך הנדכא ונפשך הנכאה    ימצאו קן שלוה, ימצאו מרגעה.  ציונה, ציונה, אל ציון הנשמה,    אליה שאי עין, אליה שאי אבר;    ציונה, ציונה, יונתי התמה,    לא רוח לאסוף, לא לחצוב לך קבר,    רק לחיות ולפרות ולהיות לברכה    ולשית למעין את עמק הבכא.  בנוה סכת שלום תשקטי, תשלוי,    את רבצך אין מחריד, לבטח תשכני,    ממעין החיים בששון תשאבי,    תצהלי משמן, מטוב לב תרני,    תזרעי, תקצרי, ואלמות תשאי    ופרי עבודתך תלבשי, תשבעי.  בניך עלימו הקרבת מנעוריך    על מזבח ה' את חלבך ודמך    מרחוק מקרוב יאתיו אליך,    ולזרעך אם תהיי, בת תהיי לאימך;    והשיב ה' לב אבות אל בנים    ושלם נות צדקך כאשר מלפנים.  בבקר, בבקר את זרעך תפריחי,    תרוים דמעתך, תרוים שמחתך,    מבעד החלון אלימו תשגיחי,    תראים צהלים גם המה לקראתך;    תראי, תנהרי ברקד עויליך    כאילות אהבים על הרי בשמיך.  אז כף תמחאי: ""נצחתי, נצחתי!    בא מועד קויתיו זה כמה, זה כמה…    חרף שאפי מארצם ברחתי…    וחפרה הלבנה ובשה החמה.    לשבע נדדים עזבתי נחלתי    ומנוחה מצאתי בחדר הורתי"".  אפקד את נוי, לא אחטא מאומה,    תירוש ביקבים, ובר באסמים;    גפני תאנתי, רב אכל, שדי תרומה,    את ומחרשה וירנן בכרמים,    בנים ובנות יפרחו כזית    עבודה בשדה ומנוחה בבית!…  ואחרי בלתי לי עדנה היתה,    שדים שצמקו בחלב מלאו,    נתפשטו הקמטים שקבצו עיפתה,    התעדן הבשר שצפד עורהו.    יפה הייתי – רק עניי ומרודי    דיכאוני, נולוני, השחיתו את הודי.  עלומי ונעורי הן עתה חידשתי,    מלאתי רב כח וגם יפיפיתי;    יראו מנולי בעיניהם נבאשתי    אם לא על כלמו ביפיי עליתי,    ואני כשושנה בין החוחים גדלתי,    כחוחים דקרוני - ואני לא נבלתי!  אך עתה עלומי ונעורי חדשתי,    מלאתי רב כח וגם יפיפיתי;    דם חדש, דם חיים בערקי הן חשתי,    שבה הטובה מימים נשיתי.    – ואני כשושנה בין חוחים גדלתי    כחוחים בתקוני ואני לא נבלתי!  אז אוריד הכינור מעל הערבי    אנער אבקו, מיתריו אכונן,    אשירה אשירה נצחון אהבים,    אשירה עתידות, לעבר אתבונן,    אתבונן ואצחק ""נצחתי, נצחתי,    הוי רבת שבעתי… אך הכל שכחתי.""          "
6736,ג'ון מילטון,397,1,2,2,1,0,0,ג'ון מילטון,"   	 	 	    כותרת, הקדמה, ושיר על מילטון  שיר יסודתו בכתוב  ויגרש את האדם: נחלק לשנים עשר ספרים, יצא לאור בשפת ענגליש בשנת 1666 ונקרא בשם PARADISE LOST  על פי  יוחנן מלטן  ~ ~ ~ ~  הוא סופר מהיר ומליץ נשגב, אשר הביע חידות מני קדם, ונשא משלו ללמד תורה ומוסר, והפליא והגדיל מעשהו מכל חכמי הגוים ללשונותם אשר היו לפניו, ואחריו לא קם כמוהו.  ~ ~ ~ ~  ומתורגם  יהודית בשפה ברורה ובחרט כתבי הקדש  על פי י.ע.ס…..  MILTON’S  PARADISE LOST  IN HEBREW BLANK VERSE  TRANSLATOR  J.E.S…      The translator’s letter to Dr. Ginsburg  My dear Friend      Having accomplished my literary task, I lay before you and before all lovers of our National tongue, the Hebrew Paradise Lost, for the verdict whether I have succeeded, or whether I have failed, like many others, in the attempt of translating poetry into Hebrew. Should the work be approved, should it be read with ease, pleasure and moral profit, answering the object aimed at, then you will be gratified with the remembrance, that it was you, who originated the scheme, who prompted the execution and who assisted the publication of this work. Were it not for the encouragement, which you, the only one, have ever given me, the inspiration of the Muse, or love for Hebrew, would not have sufficed to lead me through this laborious Undertaking. It therefore becomes my production to be inseparably associated with your name and dedicated to you as its Maecenas.  Though claiming to be a Hebraist, and translator of Milton I have not been able to give an exact rendering of the title Paradise Lost. This title manifestly, conveys the idea, that the book celebrates or depicts events of which the loss of Paradise forms the climax, or catastrophe. Rosenzweig’s faithful German version, entitled Das Verlorne Paradies (The Lost Paradise) misses the original idea. Though I have ransacked books and consulted scholars; I can find no words to correspond adequately to the English, so as to be suitable for a title. Milton himself called the book first Adam Unparadised then changed it for the more appropriate Paradise Lost, and I changed its name as often as I commenced a new book and as often rejected it, at last I yielded to the suggestion of the Rev. Dr. Jellinek of Vienna, and named the version by the Biblical Verse ויגרש את האדם (So he drove out the man) This looks rather like a text than a title, but it is better to have an appropriate text, than an objectionable title. This circumstance indicates Hebrew poverty (the pure Biblical which evidently is only a part of the ancient language) or the translator’s inability, or both, It at the same time also demonstrates, what toil it must have cost, to produce the whole volume – to reproduce heroic song of the first order, by means of the broken Hebrew instrument. But alas, who will listen to my strains? will these lays attract “fit audience though few?” Your lot my dear Friend, has fallen in pleasant places, you draw the excellent and the beautiful out of Hebrew sources and find for it a ready market on British soil, whose children can appreciate the good, from whatever quarter it comes, whereas I am destined to dispense costly things out of British treasure to our own peculiar people, that are peculiarly averse to any intellectual innovation and ever strive against the very truth, only because it is foreign.  Nevertheless my love for the holy tongue, will not be cooled, nor my zeal for the great cause be abated ־ the cause of our race, chosen of God. If my toil is now. disregarded, it will be acknowledged at a future day; Paradise Lost will not be lost, it will survive and serve generations to come.      Yours most affectionately……      I gratefully acknowledge the liberal subscriptions, offered to me in support of the publication, by my two very esteemed and kind friends, F. L. Hausburg Esq. and W. Crosfield Esq. of Liverpool.      מלטן העור     בגן אדני נוה שאנן    התהלך העור כפקח    וימץ מן עץ רענן    שמן המור כרקח    ובקערת כסף הקריבו    שי לשמעי שפתו וניבו.    והשמן הורק מקערה    מקערת כסף בריטניה    לכלי־פז מארץ נבחרה    זו שפה העבריה    מנחה קטנה וכבודה    לבתולת בת יהודה.       MILTON  In Eden’s garden fresh and fair and bright The Blind Bard walked with vision clear as light And sweetly bade with more than chymic skill The Tree of life its mystic oil distill Into choice silver he did then infuse The precious offering of his divine Muse.      From this proud bowl of England’s richest ore The heavenly scent is here diffus’d once more A vessel now of purest gold divine Wrought from the chasings of Judea’s shrine Presents in Hebrew guise a new noble face A gift to Zions sons to Abram’s race.  ספר ראשון   עורי בת השיר! עורי בת שמים!    בואי נא הגידי חטא אדם הקדמוני    ומאכל פרי העץ אשר לא יאכל    אשר הביא המות וכל שבר בתבל    וגן עדן נלקח עד בוא אדם השני    המשיב שבות נפשנו אל המנוחה והנחלה.    הלא את בת שמים בראש הר חרב    הוא סיני הר האלהים אצלת מרוחך    על רעה הנאמן להורות שבטי יה    איך שמים וארץ בראשית נבראו    ועלו מתהו ובהו. ואם הר ציון אוית    למושב לך ומי השלח ההלכים לאט    ושטפים אצל ארון יי; משם אוחילה    כי תהי לי לעזר לשיר שיר חדש    אשר יגביה עוף וידא על כנפי רוח    ממעל להררי אל; נתיב לא ידעו    עט ספר עד כה ולא שר בשירים.    ואף את רוח האלהים אשר רצית    תמימים וברי לב מכל משכן והיכל    נחני במעגלי שכל כי עמך מקור דעת.    הן את מראש היית בכנפים פרושות    כיונה מרחפת ליחם תהום רבה    ולתת לה הריון. אנא פני אלי    הגיהי חשכי והיי למעוז ולמשען לי    לבל יבצר ממני להודיע גדולות ונצורות    כי יש משגיח אל יושבי הארץ    וכי ישרים דרכיו לאדם מימות עולם.    ספרי תחלה! – כי עיניך משוטטות בשמים    ובשאול תחתית – מה היתה הנסבה    להטות אבותינו הראשונים יונקי שפע שמים    בנאות שלום ועדן למעל מעל    בדבר אלהיהם ולעבר מצות יוצרם    השת כל תחת רגלם בלתי אחת מעט? –    מי השיא אותם לנפל ברעה זו?    הלא הוא נחש הקדמוני בן תפתה ואבדון    מלא איבה ונקמה השיא בנכלי מזמותיו    את אם כל חי; ביום נהדף משמים    עקב גאותו הוא וחיל צבאו עמו    המה מלאכים מורדים אשר התחזק במו    ודמה להתנשא בגאונו על כל השרים;    כי אמר בלבבו כי ידמה לעליון    אם יתיצב לקראתו; ויעוז ברוח גאה    להרים ידו על כס יה ומלכותו    לערך מלחמת זדון בשערי שמים    ולא הצליח. כי שדי בזרוע כח    מגבהי שחקים הדפו בכף הקלע    כברק ולהב אש עד שאול תחתית    להיות אסור שם בעמקי אבדון    בכבלי ברזל ומדורת אש וגפרית    לאות לבני מרי הקשרים על מלכם.    כמדת תשע תקופות מתקופת היום    שכב חיים בשאול הוא וגדודיו הנפילים    נכבשים יחדיו ומתגללים באגם אש –    כי לא לכלותם – אך ענשו ללא הועיל    כי אם לחמת קרי; כי זכרון טובו    מימי קדם וכאבו כאב־נצח    בערו יחדיו בעצמותיו; ויפן כה וכה    בעיניו כידודי אש מפיקות איד ושבר    גאוה בלתי סרה ואיבה נצחת    וכמלאך צופה למרחוק יביט מסביב לו    והנה כל המקום אמש שואה ומשואה    בור שחת נורא ואיום מכל עבריו    כלו ככבשן אש מתלקחת ואין אור    כי אם קיטור עב ותמרות עשן    ורק לאור להבות נראו חזיונות מבהילות    גיהנם מלא חתחתים ופני רפאים זעפים    שלום מוזר שמה ומנוח לא נודע    וכל תקוה נעדרת; אך שוד ושבר    הלוך ורב ומבול אש וגפרית    זפת ולפיד בער והלפיד איננו אכל.    זה־גורל הפושעים אשר הפיל למו    שופט עולם, ופה הורידם בבור    מקום אפל וצלמות וחלק להם בקו    הרחק מהוד פניו ואור שמים    כפלים כרחק הציר מלב הארץ.    אוי להם כי נפלו וירדו פלאים!    אך חיש קל יכיר חבריו שמה    העטופים בזלעפות אש ונחלי בליעל    ויתבונן אל אחד מתגלל על צדו    הוא משנהו בגבורה ובזדון ומרי    הנודע אחרי ימים רבים בארץ כנען    בשם בעל זבוב. ואליו העז פניו    ראש המרדים נקרא אז שטן בשמים    וכקול רעש אחרי דממה פתח ואמר:    ""האתה הוא? הה איך נהפכת    אחרי שכנת מרום בהיכלי אור    לבוש הוד והדר ונעלית על רבבות    מלאכי נגה! הן אתה היית בבריתי    ובסוד עצתי וגם תוחלתי לך היא    ביום השלכנו נפשנו להלחם בשמים;    ואם מאז נקשרנו כאחד אף כי בצרה    ומפלה זאת. שור נא באר שחת    ורום שחקים שנפלנו כי חזק הוא ממנו    ברעם ונשק; אך למי נודע מלפנים    כחו וכלי זעמו? אפס בכל הבא    או עתיד לבוא עלינו מיד גבור מלחמה    בהריק חמתו, חי אני! אם אשובה    להפך חפץ רוחי אף כי נהפך הודי    או להחליף המשטמה בחלף צבי תפארתי;    כי מי נועז כמוני לריב עם שדי    ולריב נורא כזה אספתי לאין מספר    חיל מצבא המרום נושאי נשק כלם    אשר מאסו בממשלתו כי־בי בחרו    ונלחמנו ביד רמה לקראת חילו הגדול    במלחמות תנופה על פני ערבות השמים    עד אשר נעו מפני הכסא והכתר.    אך מה־נותר לנו אחרי נפלנו במלחמה?    הלא להכביד רוחנו לבלי הכנע לנצח    לבקש יום נקם ולשבע איבת עולם    ולהוסיף אמץ לב לבלי חת מפני כל;    לבל יתהלל הגבור כי יכל לנו.    אמנם עטרה זו מידי לא ישיג לעולם,    ולא בעברה וגבורה! כי להתנפל ולהתחנן    לכרע ברך ולתת עוז לאלהים    אשר אתמול ביום קרב חרדה ממלכתו    מפני זרועי הנטויה לבוז יחשב זה,    לכלמת עולם וגם לחרפה גדולה    מחרפת מפלתנו. ויען אין כליון חרוץ    לחיינו חיי אלהים ולעצמנו עצם חשמל,    וגם הוספנו דעת ממורא הגדול הזה    ואין מחסור לנו בנשק ועצה וגבורה    הלא זה מבטחי כי נצא עוד חלוצים    להלחם ביד חזקה ותחבולות ערמה    ולא נפתח לשלום לראש צרנו    הרכב בערבות ועלז שם בגבורתו    כי יחזיק רסן הממשלה לבדו בשמים.""    כזאת דבר ראש הנפילים כהצר לו    והרהיב עוז בנפשו אף כי מכתו אנושה.    וזה ענה אתו משנהו אביר לב כמוהו:    ""שמעני השר וראש לגבורי החיל!    אתה נהלת בעזך מחנות השרפים    אל שדי המלחמה ובמוראים גדולים    הרעשת שמים וירגז משל עולם;    כי בחנת לראות במה כחו גדול    ואיך יחזיק המשרה בגבורה או במקרה.    צר לי מאד לראות דבר המר והנמהר    כי הביא איד פתאום ושבר גדול    להשמידנו משמים וכל צבא הגבורים    ירה ביון מצולה לבלע ולהשחית    כפי יכלת המשחית להשחית בני אלים    וצאצאי שמים, כי נר חיינו לא ידעך    רוחנו ישאר לעד וכחנו ישוב לאיתנו    אף כי נשקע כבודנו וכל מחמדינו    טבעו כיום פה בשצף קצף.    אבל מה? אם הגבור (אודה לו    כי הוא אל שדי; יען בלתי זה    לא גברה ידו על חיל צבאותינו)    אם הוא נתן לנו שארית הרוח והחיים    רק לדעת מכאוב ולהתענות בכור ברזל    למען יניח חמתו ואש נקמתו בנו    או להעבידנו בפרך כשבויי חרב    לפי משפט המלחמה בכל מלאכה שיצוה    לחצב בהרי אש בלב שאול זה    או להוגיענו בסבלותיו בנבכי תהום;    מה־בצע לנו כי נדע כיום    כי כחנו אתנו ואין קץ לחיינו    אם גם למוסר אכזרי קץ אין?""    לדברים האלה חיש יענה ראש השטנים:    ""הוי כרוב נפל! מי אמלל מרך לב    כי ירשיע וכי יסבל? דע לך נאמנה    כי לעשות טוב לא נאבה לעולם,    ולהרע באשר נוכל זה חלק חיינו    להיות למרת רוח וגם למפח נפש    לבעל מלחמתנו. ואם במסבות מתהפכות    יוציא טובה מרעה וישים מר למתוק    נתאמץ להפר עצתו ולהניא מחשבת לבו    ומקרב כל טובה עוד נביא הרעה.    הלא ידעתי כי לא יבצר ממנו    לבצע את זממי ולסכל את עצתו    למען המרות עינו ולהכעיסו כפעם בפעם.    אך ראה שמה הנה הנלחם בנו    צוה למלאכי זעמו ומשרתיו עשי דברו    לשוב איש לאהליו; וגם אבני אלגביש    אשר זרמו סערות נמסו באש התהום    המרומם גלים להטים ואשר בלע אותנו    נדחי שמים. ואולי גם הרעם    המעופף בכנף ברק וגלגל סופה    נלאה כחו גם הוא כי היתה הרוחה    וקול חצציו יחדלון במרחקי תהום רבה.    למה נעזב מקום הניח לנו האויב    משכרון חץ נקמתו או מרוב לעגו לנו?    הנך ראה ככר מנגד מקום ציה ושממה    כלו ילל ישימון וצלמות מבלי אור    בלתי להבים אלה יפיצו שביב אשם    ובהרות אדמדמות ירקרקות. נמלט נא שמה    מזעף משברי אש ומקצף גלים אלה    ונמצא לנו מנוח אם מנוח נמצא שם    ואז נאסף צבאותינו כל שרידי חרב    להועץ יחדו במה נוכל להקניא אויבנו    מה־לעשות לנו איך לעמד בפרץ    הנמצא מזור למכה וארוכה לשבר    היש לנו להתחזק כאסירי תקוה    או לעשות כל כמרי נפש נואשים?""    כל זאת דבר השטן למשנהו הקרוב לו    בנשאו ראשו מעל לגלים; ולפידי עיניו    יורו ניצוצי אור על פני כל גופו    השחה ביאור נפוח ומשתרע לארכו ורחבו    גדול במדתו מאד כמלא כברת ארץ    ונמשל כאחד הענקים אשר יקראו המשלים    טיטון ילוד ארץ אשר נלחם בבעל1    אף ברי2 מבני הענק או בעל צפון3    הכלוא במערת תרשיש; או כמו לויתן    נחש בריח עקלתון אשר יצר אלהים    גדול הרבה מכל עברי ארחות ימים    ואשר יספרון המלחים כי נפלה עליו תרדמה    בקצף על פני מים בים הצפוני    ונדמה לאחד האיים לעיני רב חבל    אשר נקרה שם בכלי שיט לילה    ויתקע את היתד ויצנח בקשקשי עורו    וילן שם לבטח עד עלות השחר;    כן השטן ברוב גדלו אסור בנחשתים    שחה באגם אש; ולא היה לאל ידו    לשאת ולהרים ראש לולי יצא דבר    מפי מלך שלטון ופקודה מאדון שמים    להניחו לעשות תאותו למלא שרירות לבו    למען ימלא עונו וגל אשמתו יצבר    על ראשו; כי באשר התמכר לחטא    ולהחטיא אחרים ירא לדאבון לבו    כי כל מזמותיו עזרו להביא לאדם    חסד ורחמים בחמלת אלהים עליו    כי נפל בערמתו; אך עברה וסערה    נקמה ושלהבת יה על קדקדו תרד.    ובכן מצא און לו ובמלא קומתו התנער    ועמד על רגליו; ומשתי אצילות ידיו    נתכו זרמי אש אשר שבו ונגלו    ונערמו כנד מזה ומזה ועמק בתוך;    והוא פרש כנפיו ויעבר כענן ממקלטו    וכמגדל פרח ברוח אץ ושאף לדרכו    ומעיק ערפל תחתיו עד עמדו בגבע    הנקרא שם יבשה; כי יקוד אשו יבש    ושונה מתהום הבער באש שפוכה ונתכת    והגבע הזה גם הוא חשך משחר תארו    כי כרעש חזק עלה מתחתיות ארץ    מפרק ומסיע הר מהררי פלרות4    או מרכסי עטנא5 הרי געש    ובטן ההר מלא סיגים ומאכלת אש    אשר יצתו יזקו בהריחם אש ורוח    ויניחו מתחת פחם קיטור וכל צחנה    כעין זה עין הגבע נתון למדרך רגל    להולך בדרך לא טוב. ואחריו החזיק משנהו    המתהלל עמו כי נמלטו מנחל הרפאים    והחליפו כח כאלהים וזרועם הושיעה למו    ולא מרצון עליון ועצת מושל עולם.    “הזה המקום? הזאת המנוחה והמרגעה6”    השתאה שר הנפילים ""הזאת נירש לנו    תחת נחלת שמים? גיא מחשכים הלזה    תחת נאות שלום במרומים? יהי כן!    כי הוא השליט ובידו הכח לבדו    לעשות כטוב בעיניו; ואין טוב לנו    כי אם לרחק מפניו; כי הן אך בגבורה    ולא בדעת עלה עלינו – אי שמים! –    אי בית חיינו! – עתה גיא צלמות אתה    פתח לי לשלום פתח דלתיך שאול    ויבוא אדניך החדש שלבו לב אלהים    ואין חליפות לו בחלוף מקום וזמן;    כי רב ללב מקומו ושם במקומו שלו    יהפך שאול לשמים ושמים ישים לשאול;    מה־לי ולמקום אם אני אני הוא?    ומה־לי מה־שאני אם אין גדול ממני    בלתי הגדול ברעם גבורתו? אך רב לנו    פה נמצא חפש, ושדי לא יחמד המעון    הלזה שכוננו ידיו ולא יגרשנו מפה    גם נמלך כאות נפשנו כי יקר בעיני    הוד וכתר מלכות אף בשערי שאול;    טוב מלך בשאול מעבד בחצרי שמים.    אך למה נעלים עין מבעלי בריתנו    בני חיל כמונו ואחים לצרה    למה נעזב אתם להתעלף בנחל נשיה    ולא נשיבם לשבת אתנו יחדיו    במעון לחץ זה? או ביד רמה שנית    לנסות מה חלק יושב לנו משמים    או מה יגרע מנחלתינו בשאול?""    כה דבר השטן ובעל־זבוב ענהו לאמר:    ""שר הצבאות ונשיא לגבורי כח    אשר לא יחתו מכל בלתי מכל יכל;    לו יוסיפו לשמע קולך קול ענות גבורה    ומעוז להם בצרה ששמעו כפעם בפעם    ביום קרב ונשק בעבר שוט שוטף    ועלה עד צואר; לו יוסיפו לשמע קולך    כקול רעם ותרועה חיש יחליפו כח    ויקיצו בעוז גבורתם אף כי הזים שכבים    וכחללים מתגללים שם בנהרי נחלי אש;    כי כמוהם כמונו טרם נמלטנו משם    נבהלנו ונבקענו בשלכת מארבות השמים"".    הוא טרם כלה לדבר ואדוניו הפך פניו    לשוב אל החוף. וצנתו שם מאחריו    צנה גדולה וחזקה סחרה כאגן הסהר    ועצומה כאפיקי מגנים; והיא בעבי גבה    תלויה על שכמו כירח הנראה בכלי מחזה    לעיני החזה בכוכבים הוא הרואה בטוסקני7    הצופה באשמרות הלילה לתור בהרות הכדור    ולמצוא ארצות חדשות או נהרות והרים;    ומנור חניתו נדמה לתרן באניות תרשיש    אשר יכרתון הצורים מאלוני בשן;    והוא נשען על החנית כהולך על משענתו    לבל ימוטו פעמיו בין אבני אש    אשר מצא בהליכותיו השונות מהליכותיו מקדם    על רצפת בהט ושש בשבילי השמים.    וגם רוח חם מאד משמי אש ממעל    יך על ראשו; אך הוא לא שת לבו    עד באו לחוף הים למקום התבערה    ובתוכו יראה גדודיו להקת מלאכיו שכבים    כדי עלים לרוב הפרושים בימי הבציר    בנחל קדרון השטף תחת צאלים    ועצים סוככים מזה ומזה, או כחיל פרעה    רכבו פרשיו ושלישיו כל צבי מף    כאשר רדפו והשיגו הגרים יוצאי גשן    והים הולך וסוער ברוח קדים עזה    ויפער פיו כתנין ויבלעם אל כרשו    וינער בתוכו סוס ורכבו רכב ושלישיו    והנרדפים על החוף ראו בפגרי הרדפים    מושלכים במצולה; כן שכבו מלאכי זעם    צברים בתהום רבה ומתבוססים כפגרים.    כראותו מה היה לחילו מלאו מתניו חלחלה    וישאג כארי ויקרא ושאול מתחת רגזה    לקול שאגתו ""הוי שרים גבורי חיל    צבי מלאכי מעלה איך נפלתם משמים!    מי האמין כי בני אלים יתמו מן בלהות!    האם בחרתם לישון ולהנפש במקום זה    אחרי עבדת המלחמה כי עיפה נפשכם    ותחבקון משברי אש ומנוחה מתקה לכם    כאשר מתקו לנו מנוחות שאננות במרומים?    או נכנעתם להשבע ולהודות לאלהים    כי־גאה גאה? והוא בשמים ישחק    לראות בעמק עכור תבוסת שרף וכרוב    עם נשק ודגל יחדיו. ורדפינו הראים בנו    הקלים מנשרים חשים משערי שמים    לרמוס אתנו ולקרוא הידד כדרכי גת    או לאסרנו בזקים זקים משלבים    ולעצור בנו בחחים בבטן שאול הלזה –    עורו הקיצו או ישנו שנת עולם!""    כשמעם קול זה רעשו איש ממקומו    רחפו כנף ונעורו כמו אנשי משמר    ישנים על משמרתם ולקול גערת אדנם    חיש יקיצו מתנומתם בטרם ער לבם    כן נפל פחד שר צבאם עליהם    בעוד רוחם יעטף ולבם חלש בקרבם;    ועמדו על רגליהם חיל גדול מאד    אשר לא יספר מרוב; כמו ביום מצרים    בהניף בן עמרם מטה עוז בידו    ועם רב ועצום חיל מחנה הארבה    נאספים כעבים מרחוק על כנפי קדים    השמים התקדרו מפניהם ועין הארץ כהתה    בכל גבול מצרים הממלכה החטאה;    כן המון הנפילים מחנה רב ועצום    מרחפים כנף ומשוטטים בשאול תחתית    בין להבות אש מסביב ממעל ומתחת;    עד נתן אות למו מיד השליט הגדול    אשר נטה בחניתו להרותם את הדרך;    והמה ראו כן באו עד הככר ההוא    על קרקע גפרית והככר מלא אתם;    ואין ערך להמון זה גם בהמון הגדול    הוא עם לעז שיצא מירכתי צפון    המשלכת קרח כפתים ועמים רבים כחול    אשר עברו ריין ודנוי8 נחלי קדומים    ושטפו בארץ תימן ומטות כנפיהם פרשו    מצורי גברלטר עד ערבות הלובים.    אז יגשו פקודי החיל וראשי גדוד וגדוד    לפני שר השרים כלם כתאר בני אלהים    נשגבים מילודי אשה ונהדרים ממלכי ארץ    כי ישבו על כסאותם מקרוב ברום שחקים.    ואף כי שמותם אין זכר למו בשמים    ואינם כתובים בספר דברי הימים שם    כי נמחו מספרי החיים אחרי כי מרדו;    וגם בני אנוש עדן לא קראו אתם    בשמותם עלי אדמות עד בואם לארץ הלזו;    כי הניחם אלהים לנסות בם בני אדם.    והם בכחש ומרמה הדיחו כל בשר    והסיתום לזנות מתחת אלהיהם ויוצרם    ולהמיר כבוד עליון וחביון עוז יה    בתבנית בהמות שדי וצלמי חיתו יער;    ולאכלי עשב כאלה נתנו הוד ויקר    ויזנו אחרי שעירים ויצמדו לעבדת השדים.    אז הוחל האדם לקרוא אתם בשם    הלא המה שמות אלילי הגוים ועצביהם.    הואילי בת השיר! הגידי שמות אלה    מי הם הראשונים ומי הם האחרונים    שנמלטו מבטן קברם לקול גערת מלכם?    מי קדמו לבוא אליו אל הגבעה    ומי פגרו מעבר עד האסף המחנה?    הלא הם הראשונים אשר באחרית הימים    כהחל פליטי שאול לשוט ולהתהלך בארץ    היו גם כן ראשונים בין עזי מצח    לבחר מושב להם כמושב אלהים    ומזבחות כמזבחו ולעשות להם שם בגוים    להיותם לאלהים אחרים על פני יי    אשר הופיע מציון מבין שני הכרובים.    ויהי הנקל להם להעמיד פסלם בחצרותיו    והשקוץ משומם בתוך היכל קדשו    לחלל בגלוליהם חגו חדשו ושבתו    ולהלביש שמיו קדרות ואור פניו בשק.    הראשון מהם הוא מלך מלך בלהות    מגאל בדם ילדים ודמעות אבותימו    אשר כסו מזבחו בהעביר בניהם באש;    אך נאקת השרופים לקול תוף ומצלתים    לא נשמעה שם. והוא היה לאלהים    ברבת בני עמון וכל ערי המישור    חבל ארגוב והבשן מן שדמות הפסגה    עד קצה ארנון. ומאבירי בשן אלה    עוד לא שבעה נפשו עד כי הטה    גם לב שלמה ראש חכמים ומלכים    לבנות לו במה בהר המשחית    מנגד למקדש יי; וגם במות התפת    נקדשו לעבדתו בגיא בן הנם    ולכן יאמרו המשלים “שאול כתופת וגיהנם.”    אחרי מלך עלה כמוש שקוץ בני לוט    אשר בעל למואב מערוער עד נבו    בהרי העברים; לו שדמות חשבון    וגפן שבמה וצער עגלת שלישיה    מי נמרים ודימון עד ים הערבה    גם חרנים ואלעלה וכל ממלכת סיחון.    ואליל זה הוא פעור שמשך ברשתו    לב ישראל בשטים בעלותם ממצרים    ויצמדו לגלוליו ותפרץ בם מגפה.    אך אש תאותו לא אמרה הון    ויתגל בתוך אהלו מימין להר המשחית    שכור מיין זנוניו כמלך שכר מדם    עד בוא יאשיהו ויבערם מן הארץ.    ומקרוב לאלה עלו חבל אלילים    אלהי עמי הארצות והגוים היושבים    בין נהר פרת לגבול נחל מצרים    הם הנקובים בשמותם “בעלים ועשתרות”    אישים ואשות למיניהם. כי יתכן למלאך    לשנות פניו כזכר או כנקבה    כי רוח הוא ולא בשר וחמר    וגופו דק כאור ואיננו מעשה מקשה    ירכיו וצלעיו כלם אור טהור    אין עצם ופרק נתח וגיד קשה    ולכן יעשה הרוח כאשר עם לבבו    יגדיל עצמו ויקטין יגיה אורו ויחשיך    וכרגע יבצע מעשהו להיטיב או להרע    להיות ציר רחמים או מלאך אכזרי.    למענם עזבו זרע ישראל כפעם בפעם    צור חייהם וישועתם ומגדל עוז יי    ונבערו להשתחות ארצה ללא אלהים אלה;    וכן שחו ארצה לרגלי צר ואויב    כי נפלו במלחמה ולחכו עפר ללא־עם.    בתוך חבל אלילים אלה עלתה עשתרת    היא עשתרת קרנים כי קרנים לה    ובני צור יקראוה אסתר מלכת השמים    ולפני פסל צלמה לאור ירח בלילה    תעלינה בתולות צידון לשיר ולשלם נדר.    וגם משיר ציון לקחה אזנה שמץ מנהו    בבמה על פני ההר אשר הקים המלך    הוא המלך אשר אהבת נשים הטתו    ורחב לבו קצר מבנות אל נכר.    ואצל עשתרת עלה תמוז כליל יפי    הוא הפצוע ירך בלבנון ביום הציד;    כי יכרסמנו חזיר מיער מדי שנה בשנה    ובנות ארץ ארם מדי ראותן בקיץ    המים הנזלים מן לבנון אדמים כדם    כן תבאנה יחדיו לנוד ולתנות לתמוז    ולבכות לדם פצעיו אשר ישטף הימה.    ושמועת שוא זו עוררה נשים פתות    גם מנשי יהודה לבכות את התמוז    כאשר מצאן יחזקאל בחצר שער הצפון    בבואו שם לראות במראות אלהים    מה־בני עמו עשים בחדרי משכיתם.    ואחרי התמוז החרה החזיק אליל אחד    אשר לא לשוא התאבל ביום נפלו    לפני ארון אלהי ישראל הנשבה בביתו    וראשו וכפות ידיו כרותות אל המפתן    ושם כרע נפל שדוד להכלים את עבדיו    הוא דגון בשמו ממתניו ולמעלה אדם    וממתניו ולמטה דג. ומקדש עזו באשדוד    ונערץ בבני פלשת יושבי גת ואשקלון    ונורא על כל סביביו בעקרון ועזה.    אחרי דגון עלה רמון ודמשק מנוחתו.    היא העיר היפה שכנת על מי מנוחות    ודשנה ורעננה על יד אבנה ופרפר.    ואף רמון הגדיל פיו על בית האלהים    כי נבאש בעיני מצורע ומלך נכנע תחתיו    הוא המלך אחז בהסירו מזבח אלהיו    ויזבח לאלהי דרמשק כי בחר במזבחו    ונפשו דבקה באליל זה אף כי נלאה    להציל ארצו מידו. כעבר כל אלה    עלו אלילים שונים אשר קנו להם שם    אזיריס עזיס ארוס וכל הנלוים עליהם.    וחרטמי מצרים וכהניה בכשפיהם הרבים    חצבו פסלם וצלמם ויתארום לשמה ושערורה    כבהמות בהררי אלף ולא כתבנית איש.    ואף בני ישראל לא נמלטו מגלולים אלה    כאשר התפרקו זהב אשר שאלו ממצרים    לעשות עגל בחרב ובן נבט עבד־מלך    בשנותו את החטאה בבית אל ובדן.    וימירו כבודם בדמות פר מקרן מפריס    ולא זכרו צורם העבר במצרים לילה    ומכה שוק על ירך אליליה ובכוריה יחדיו.    ובאחרונה עלה בליעל אל אלהי העולה    ואבי כל נבלה: ואין בבוגדים משלו    וגם לא קם כמוהו בכל רוחות הרעות    והוא אין לו היכל מקדש או מזבח    לשים קטורה באפו אבל כל בית יכלכלהו    ויריח מכל מזבח אשר כהניו סררים    כבני עלי אשר חמסו בשר הזבח    ושכבו את הנשים פתח אהל מועד.    וגם ישתרר בהיכלי מלך וארמנות שרים;    וכל עיר הומיה המלאה לה תשאות    ותוך וחמס יעלו מעל לחומותיה הגבוהות;    ובפרש הלילה כנפיו אז ישתקשקון ברחוב    בני בליעל אשר זנות ויין ידליקם    והם אשר נסבו על הבית בסדום    ובלילה ההוא בגבעה בהוציא זקן הבית    פלגש להתעלל בה לחשך נבלה גדולה מזו.    כל אלה הנפילים הם ראשי הגבורים    ואחריהם נסעו שנים ושלשים לאין מספר;    כל אלהי הארצות לבני יון בן יפת    אלהים אשר התאמרו כי ממקבת הארץ נקרו    ומצור השמים חצבו טיטון פטר רחם    וכל יוצאי חלציו; זתורן בנו הצעיר    אשר לקח לו הבכורה; והבעל בנו    הנולד מראיה אשתו; הוא אשר התמרמר אליו    ויגרשהו וימלך תחתיו. ותהי ראשית ממלכתם    גוי כרתים והר עדוא ומשם פשטו    על טבור אלימפוס הר גבוה ותלול    וראשו לבן משלג: ואחרי כן נפצו    על פני צורי דלפיה וגלילות דודנים    וכל נפת דאר ואחרים רבים הנסים    עם זתורן מעבר לאדרעי לפאת ימה    וארץ הצלתים שרדו ובעלו ליושבי האיים.    ואחרי ראשי המחנה נהרו המנים המנים    עודם פניהם זעפים ורוחם נכאה    אך התחזקו בראותם עז שר צבאם    וכי אינם אבדים גם בבטן האבדון;    והוא פסח ודולג בין תקוה ופחד    וכרגע יאמץ לבו וגאונו יסמך נפשו    ובפה חלק משמן ולשון שנון מחץ    ידבר על לבם ויחיה את רוחם    עד כי אזרו חיל ועמדו חמשים במחנה.    אז ידבר השטן: לתקוע בשופר הגדול    ולהעביר רנה במחנה בחצצרות המלחמה    להרים נס ממשלתם. ולאות כבוד זה    נבחר ונקרא עזאזל כרוב ממשח הסוכך    כי לו יאתה. והוא נשא הנס בידו    נס מתנוסס למעלה כעמוד אש בשמים    וספירים נוצצים ככוכבים מכל רוח    ומשליכים קרני אור על נשק השרפים    וכל שלטי הגבורים. ובפתחו את הדגל    תקעו בכליהם וכל המחנה הריעו    תרועה גדולה וחזקה ותבקע השאול לקולם    וגם חרדו העמודים העמדים מעבר לשאול    בגבול תהו וחשך וכל ממשלת הלילה.    והנה פתאום נראו בכל פנות המחנה    דגלים לאלפים ולרבבות כעין צבעים ורקמה    אשר הניפו למעלה; וברק חנית ורמח    כסבכי יער לרב וכובעים ודבקים ושריונים    בין שורותם יצהירו ואין קצה לשורותיהם.    וכרגע התגדדו במערכה כמערכות חיל היונים    שדרות מרבעות וסגורות ורוח אין ביניהן    הלוך ונסוע לדגליהם לקול חלילים ונחילות    פניהם כמלמדי מלחמה רגליהם כהולכים בקרב    לא ברעש ורגז ולא ברפיון ועצלות;    כי אם ידרכון בעוז וכל מעגלם יפלסון    החרב לא תבעתם והמות לא יבריחם.    גם לא חדלו לכלכל יגונם ומכאובם    ולמצא נחם לנפשם על צרות עברו    להכביד לבם כצור לכל מקרה ופגע    להקל איד ושבר ולבוז אסון ונגע.    ובכן שאפו רוח גבורה ונסעו בהשקט ודממה    ולקול החליל ההמה ככנור נעים באזניהם    שכחו כמעט כי הלכו על גחלים.    כבואם מנגד עמדו כטור וחומה בצורה    חגורים בכלי נשקם ונוצצים כנחשת קלל    כלם לבושי מכלול ואחוזי חנית ושריה    ויחדיו עמדים מחרישים לשמע מה־ידבר בם    ומה־יצוה עליהם שר צבאם הגדול.    והוא ישלח עינו רצוא ושוב כמראה הבזק    צופה בשדרות המערכה ומביט פנים ואחור    וישמח בלבו לראות חיל גדודיו אדירים    ופניהם כענקים בשמים כראות פני אלהים    ואחר נשא מספרם מספר כל צבאם.    אז רחב לבבו וירהב בתעצומות חילו    כי חיל נורא כמוהו עין לא ראתה    ואזן לא שמעה בין שכני ארץ.    וכל נשאי נשק ועדרי מלחמה באדם    נחשבים בעיניהם כגמדים וערבי נחל    הערכים לחרחר ריב ולהלחם יחדיו.    ואף הגבורים והענקים אנשי השם מעולם    אשר כבשו ממלכות והפכו פני תבל    הם אך כחגבים בעיני צבא המרום;    כי מה־למלאכי מעלה ולשכני בתי־חמר    מה־לבני אלים ולזרועות בשר ודם?    ומלאך משחית אחד רב לו חרבו    לשחט אמה שלמה כאיש אחד בארץ;    וחילים עזים ואדירים יפלו חללים יחד    כאשר יעורר חניתו פעם אחת עליהם.    ומלאכי השטן ושלישיו כלם אראלים ושרפים    יחשבו אדם לקש ומצוקי ארץ כתבן    והשטן הוא הראש בכל גבורי גדודיו    נצב כמגדל ביניהם ודגול מרבבותיו;    כי עודנו הוא ביפיו וגבורתו לא נשתה    בקומתו גבוה מכלם וגם תאר והדר לו    רק כשר הפנים נדחף מאת פני מלכו    ראש לו חפוי והודו חשך ישופנו.    כשמש מרחם השחר נשקף מבעד למסוה    בשומו ערפל לבושו וענן בקר חתלתו;    או כאשר יתן ציץ הירח על פניו    ויציץ מבין החרכים ובלל חשכה ואורה    להחריד גוים רבים ומלכים על כסאותם.    כן קדרו פני השטן אף כי בהיר מכלם;    וגם כדורי רעם שרטו בפניו שרטת    יגון ילין בעפעפיו ודאגה על לחיו    אך גאותו נצחת וגאונו גדול משברו    קנאה אכלת עצמותיו ונקם ישמר בלבו    פעם בעין רמה ופעם בעין צרה    יביט לבני בריתו וחברי פשעו וחטאתו    ינוד ראש להם ויחרק שן לגורלם;    כי יצר לו לראות רבותים אלפי שנאן    השלכו משמים שאולה עקב מעלו ומריו    כי עזבו מקור חיים וצבי תפארתם נבל    ועודם נאמנו בבריתו ועמדים על משמרתם.    כאש תבער ברושים ולהבה צמרת ארזים    אדרתם וכבודם לבער וגזעם נשאר בחרב    כן נשארו אביריו אחוזים ודבקים בו    אף כי התנצלו עדים. והוא ערך מלים    לדבר דבריו אליהם בעוד קצוי השדרות    מכנף ימין לשמאל נתקו כפות רגלם    לעטרהו במעגל מסביב וכל שריו אצלו.    שתים שלש פעמים נשא קולו לשוא    כי נכמרו רחמיו ויבך כמלאכי שלום;    ואחרי כן התאפק וידבר מקצר רוח:    ""הוי רוחות עליונים רבבות חילי מרום!    מי כמוכם באלים? – מבלעדי אל שדי –    ואף המלחמה ההיא לא לחרפה לנו    אף כי מרה באחרונה כאשר ראינו הלום    ובכל הבא עלינו. אך מי חכם ונביא    או מגיד עתידות ממקור בינה ודעת    יוכל לחזות מקדם כי רעה נגד פנינו?    איך חיל אדירים ומחנות אלהים כמונו    הפכו ביום קרב ונפלו בלא כח?    ומי יאמר גם עתה כי נגזרנו לנו    ולא נוסיף לקום לעלות למקום מולדתנו;    והשמים כאם שכולה נשקפת בעד החלון    מתי ישובו בניה בחיריה וגבוריה אלה!    ואני אעידה לי כל צבא המרום    אם אסכל עצה אם אדע פחד    ואם אמר נואש. אך בעל מלחמתנו    אשר מלך מקדם בטח בדד בשמים    הוכן בפחד כסאו ויראת שמו מעולם;    ומלכותו קבלו ברצון או כחק מבלי דעת    אכן הסתיר כחו וגבורתו העלים ממנו    לכן נמשכנו להלחם ויהי לנו למוקש.    אך עתה ידענו מה־כחו ומה־כחנו;    לא לנו לתגר בו ולא לגור מלחמה    אך הבה נתחכמה כי לא נסרחה חכמתנו    ונעשה לנו תושיה בערמה או במזמה    הטובה מכלי קרב; למען ישכיל ממנו    וירא גבור מלחמה כי הגבר בכח    לא גבר על אויבו כי אם החצי.    אולי תבל חדשה תצא מתהו ובהו    כי כן מקרוב יצאה השמועה בשמים    שהגיד בסוד ממשלתו לירות אבן פנתה    ולעשותה בית מעון ליצורי בשר ורוח    כלילי חן ויפי ועשוים בצלם אלהים.    אל תבל זאת אך לרגלה ולחקרה    אולי נשוט ראשונה; או לאחד המקומות.    כי צבא השמים לא יאסרו בכלא    בבור שחת כזה; ואין בריחים לתהום    לעצר בחשך וצלמות בני אלהים כמונו.    אך אל נעשה דבר בטרם נמתיק סוד    ואין קרא לשלום כי מי יאבה להכנע?    אך למלחמה! – מלחמה! – מגלה או מסתרת!""    עודנו מדבר כזאת, ורבבות שרפים וכרובים    למלא ולקים דברו שלפו מעל ירכם    להט חרב מתהפכת אשר פתאום כברקים    האירו שאול ומלואה ויחדיו רעשו ורגשו    ומשל עליון נאצו. ובחרבם לאות מלחמה    כקול הלם פעם יתופפו על מגיניהם    ואל כסא השמים זדו והרימו יד.    ואחרי כן נשאו להר מנגד עיניהם    מפיו לפידים יהלכו אש ותמרות עשן    וספחת על פני כלו וזהר לו מסביב    כי עצור בקרבו יקוד אש וגפרית    ועצמיו אפיקי זהב ובטנו שית בצר.    ולהר ההוא שטו שנים שלשה גדודים    כחצבים ונשאי סבל שלוחים לפני הצבא    בכשיל וכילפות לחפר מקום תחנותם    לבצר בחריץ סביב ולבנות את המלוא.    ושר לגדודים אלה הוא ממון בשמו    רוח עקש ופתלתל מכל אחיו הנפילים;    כי גם טרם נפלו עינו ולבו למטה    וחמד אבן יקרה ורצפת זהב בשמים    מכל נעם עליון וזיז כבוד שדי.    וגם הוא הורה את האדם תחלה    לגלות ערות האדמה אשר ממנה לקח    ולחפש מטמון וסגלה בכל חדרי בטן.    והגדודים כרו מהר מקבת גדולה בהר    ויחצבו צלעות זהב. ואין הפלא ופלא    ששם זהב יזקו והון יקח משאול;    יען שמה המוצא להון מקור העולה.    ובזה יקחו מוסר אהבי הון ועשר    אשר ידברו נכבדות על בבל הגדולה    ומלכי מף האדירים ועל רב עשרם;    כי יראו הלום איך מעשיהם הנשגבים    מעשי ידי אמן וכל חכמי חרשים    ארמון עיר ומגדל הבנוים לאלף דור    אך כאפס נחשבו לבנין בעמק השדים.    ומלאכי השרת אחרים הסיעו מטילי הזהב    והשליכום לתוך כור עמד לרגלי ההר    הנפוח באש מתחת אש שפוכה ונתכת    ובאה דרך הרהטים מן ים התבערה.    וכרגע התיכו הזהב והגו סיגים מתוכו;    וידי יוצרים עשו ים במעבה אדמה    מלאכת תפים ונקבים ודרך צנור עקלתון    יצקו זהב רתח לפי הים ונקביו.    ונדמה ללוח נקוב על פני העוגב    הנושב בגרונו למלא טורי החלילים רוח.    ופתאום יצא מאליו בנין מוצק    וגדול כמלוא הים לקול רון וזמר    כרנת כוכבי בקר בהוסד ארץ.    ודמותו תבנית היכל ואילים עם תמרות    ושדרות עמודים ואל ראשם כתרות    מעשה שושן ושבכה ופטורי ציצים    וגם פתוחים מסביב מקלעות ופקעים    וקרותיו ורהיטיו הכל זהב סגור.    ומה־דמות יערך כל גאון כשדים    ויפה נוף מצרים לבנין אדיר הלזה?    ורהב מצרים ובבל פטיש כל הארץ    לא בנו מעודם מדהבה גדולה כזו    לבל ושרף9 אלהיהם או למושל ומלך.    וכל הבנין מוצק ממסד ועד הטפחות    וראשו רם ונשא בנוי לתלפיות    ודלתות צלעים וגלילים נפתחו מפה ומפה;    והנה נראו מרחבי ההיכל פנימה    ומרצפת זהב מישר ומנורות ונרותיהן    דלקות נטף ולבונה מתחת לרהיטים    כתלויות על בלימה להאיר את הבית    והבית מלא אור כאור מעל השמים.    וההמנים אצים לבוא ויתמהו על המראה    אלה יהללו הבירה ואלה בונה־הבירה;    והוא נודע מלפנים לחרש חכם בשמים    בעשותו שכיות חמדה לשרי צבאות רבים    אשר ישבו שם בהוד ושבט מלכות;    כי מלך המלכים המליכם ברצונו הטוב    וחלק לכל אחד להיות שרר בממשלתו    וגם בארצות היונים ושאר ערי קדם    שם הבונה ההוא גדול ומהלל מאד    ונקרא בשם מולצבר10 אבי כל לטש וחרש.    ועליו יאמרו המשלים כי נדחף למדחפות    מראי מוצק בשחקים והבעל הדפו    בחרות אפו בו והוא נפל מחוג שמים    בעלות השחר עד הצהרים ועד ערב    יום תמים בקיץ. וככוכב נפל ממרום    נשקע באחד האיים על פני ים התיכון.    אך המשלים האלה שגו ובדאו מלבם    כי הוא כבר נפל טרם מועד זה    עם אחיו הנפילים. וכל מגדל גבוה    וכלי חרש אשר עשה מלפנים בשמים    לא הועילו לו ביום זעם ונקם;    אף חכמתו לא עמדה לו ולבונים עמו    כי הורדו יחדיו לבנות ביתם בשאול.    ועד כה וכה והרצים בעלי כנפים    בדבר מלך שלטון עברו משער לשער    בעוז והדר גדול ובקול שופר ותרועה    קראים “מועד” במחנה ועצרת בוגדים    בבירה הגדולה מושב השטן והפרתמים    פתשגן דבר המלך: לבחר ראשים ונשיאים    ראש לכל מחנה ונשיא לכל שבט    ולשלחם לשער הבירה לשבת בסוד מלכות.    והם נאספו כרגע עם עבדים ומשרתים    למאות ולאלפים ונקהלו בחצר ובאולם    ובכל מבוא השערים. וארמון הגדול פנימה    אף כי גדול הוא קטן מהכיל הבאים    כי מלא מפה לפה ומקרקע לגג    ורעש כנפיהם משיקות אשה את אחותה    כשריקות אבר ונוצה; או כדבורים באביב    השלחים צעיריהם מחוץ לפתח ביתם    ואלה רצים ושבים בין רסיסי טל    וצוף ציץ ופרח או על גב הקרש    מבוא עיר מעזם ובית תבן משגבם    ושמה המונים המונים ישרקון ידחקון    להמתיק סוד על אדות ביתם ומלאכתם    כן נהרו ושרצו בעלי רוח אלה    הלוך ורב לרגעים והמקום צר להם    עד נתן אות ויהי לפלא גדול    כי אלה אשר גבהו מבני ענקים    קצרו כרגע מחגבים והמון לאין מספר    נאספו במקום צר. כמו משפחת הגמדים    שפלי קומה מעבר להרי הדו    או כשעירי יער ולילית עם רעותיה    אשר יראם הסכל מן בני הכפרים    או יחלם לראותם כחצות הלילה    רקדים בקול משחקים בתוך היער    ועלי מעין ונחל לאור פני הלבנה;    והנפתה בנפשו מקסם שיר ומחול    לבבו מלא ששון וגיל ופחד יחדיו;    כי רגע הלכים הם הלוך וחסור    ורגע הלוך ורב כן בעלי בלי גוף    פעם גדולים הם ופעם כקטני ארץ    ובמעון צר ישבו כלם במרחב;    ואף כי רבו במספרם כחול הים    מצאו די מקום בבית מועד טירתם.    אך בדביר הבית הרחק מן האספסוף    נקהלו החשמנים וסרני שרפים וכרובים    וכאלפי אלים ישבו על כסאות זהב    כחצי גרן עגל בסתרי סוד מלכות.    והמזכיר קרא הקריאה כדת בעלי אספות    ואחרי כן החלו לשית עצות בנפשם.      תם ספר ראשון     ספר שני   בגאון והוד מלכות ישב שם השטן    על כסא רם ונשא אשר אין כמוהו    בכל צבי הממלכות מהדו ועד כוש;    ולא בארץ קדם המריקה זהב ופנינים    לפאר כבוד מלכיה מלכי עם לעז.    כי בכחו עלה בראש עצרת בגדים    וברוח נואש הוקם על למעלה מתקותו    ויתן פניו כחלמיש לחדש מלחמה בשמים.    ואף כי מלפנים לא השכיל להצליח    הרהיב בגאון לבו והביע עתק לאמר:    ""שמעו אלים שליטים האזינו שרי מעלה!    הנה תהום מתחת לא תכבש לנצח    גבורי כח הנפלים ונדכאים בתוכה    ולכן מאחזת שמים תוחלתי לא אבדה    וצבא מרום כמונו בעלותנו משחת זאת    יעלה ויגיה אורנו ביתר שאת ועז    ונבטח ולא נפחד מפגע ואסון עוד.    ואני בצדק ומישרים נבחרתי לראש לכם    בחק־דת שמים ובחפץ נפשכם מאז;    כי יתרון לי בעצה וגבורה למלחמה    ומה־גם עתה בצוק עתים האלה    כי קנאה סרה מכסאי העמד בשפל    וממלכתי נכונה בידי. בימי קדם הטובים    כאשר משלנו בשמים בין רדפי כבוד    מלא לב הנקלה לקנא בנכבד ממנו    אך מי יקנא פה את שר הצבא    הנצב כמטרה לחצי גבור וברקיו    להיות לסתרה עליכם ולשאת בנפשו    מכת בלתי סרה? והנה באין מקום    למצא יתרון אין מקום למתגדדים    לעורר ריב ומדון. ומי זד יהיר    ישא לשוא נפשו ויחמד למלך בשאול    ואין טובה מצאת רק פי שנים עמל    ורב־כעס ומכאב? ולכן יתרון לנו    בהיותנו לאגדה אחת ולב ופה אחד    וקשר אמיץ זה אין כמוהו בשמים    ובכח זה נעלה לשוב לאחזת נחלתנו    כי נעלה ונצליח בקרן תשועה זו.    אך הבה נתחכמה! איזה דרך נעלה    במלחמת תנופה או בסתר וערמה?    מי היועץ בכם יגיד לנו מה־בפיו.""    הוא כלה לדבר: ומלך בשבט מלכות    עמד מכסאו מלאך גבור ונורא    הנלחם בגבורתו וחתתו מכל צבא מרום;    ובנפלו התמרמר כגבר נואש מחיים    כי הוא בחר להיות כעליון בממשלתו    או לקוץ בנפשו אם יכנע תחתיו;    וכאשר נשבר בטחונו סרה דאגת לבו    לא זע מאלהים ולא מאימת השאול    ולא ממר משאול. וכה ענה ואמר:    ""אנכי למלחמת תנופה משפטי חרצתי,    בתחבולת ערמה חלק לי אין    וטובה היא לבעליה בעתה ולא עתה;    כי בעודם יושבים הגים והרים להערים    מה־להמון החיל העמדים בכלי קרב    וערוכים לקראת נשק לקול אות מלחמה    כי ימקו הלום נדחי שמים אלה    וימששו במערה זו לחרפה ודראון עולם?    הלא כלא זה הכין לנו האכזר    הרדה בנו עקב כי נרפים אנחנו    אך חלילה לנו ונחנו חמשים נעלה    בלהב ושצף השאול ונבקיע עפל ובחן    וכל בצורות שמים. ונשיב אבני קלע    וכלי זעם ונפץ לצר הצרר אותנו;    תחת מחי קבלו ישמע קול רעם    ורעש מפי התפת; ותחת אור ברקיו    יראה אש שחורה תורק בזעף גדול    על ראש מלאכיו ועל פני כסאו    וגם אבני אלגביש ואש זרה מתלקחת    כי נשיב בדבר אשר זדה עלינו.    וכי תאמרו בלבכם: רב הדרך וגבוה    איך נעוף שמימה בכנפינו הישרות    לקראת צר ואויב הנצב ממעל לנו?    אך האמרים כזאת אם ער לבם    מתנומתם בנחל הנשיה הלא יראו יבינו    כי עלותינו למעלה אל מקום מולדתנו    הוא לפי חקנו; ורק לרדת ולנפל    הוא ארח זר לנו. מי מכם שכח    עת הדביק הצר והבקיע קצה המחנה    ועל צוארינו נרדפנו דרך תהום רבה    איך ברב עמל ובכבדות גדולה    נשקענו בעמק זה? ולכן עלות למעלה    יקל לנו למאד. יש מפחדים ואמרים    ""אם נוסיף להעיר חמת המציק לנו    ילך עמנו בחמת קרי ויאמר “השמד!”    אך מדוע נירא פן ישמידנו בשאול?    מה ענש גדול משכן במקום הזה?    הן מכל טובה כבר נגזרנו לנו    ונהדפנו לשחת־בלי, אפל וצלמות.    להבה תלהט סביב לא תכבה לנצח    אבדה כל־תקוה ואין קץ למכאבינו    כלי זעמו יחליפו כח ומשרתיו לא ייעפו    מוסרו ישוב בעתו לא יאחר המועד    ולענותנו לא ירף. ועתה אם יתר ידו    וגם יבצע וישמיד נגוע ונהיה לאפס    ומה־נירא עוד? למה נחת מפניו    להכעיסו כזה וכזה? אם יריק כל חמתו    תאכלנו אשו הגדולה וכליל יעלה יכחד    כל היקום הזה. טוב כליון חרוץ    מהיות במצור ומצוק כל חיי עולם.    אולם אם עצם מעצם אלוה נחנו    וחדל לא נחדל להיות אשר נהיה    רב לנו חלקנו ויתרון על בלימה;    וטוב לנסות בכחנו להחריד שמי מעונו    ולהרעיש כס מלכותו כפעם בפעם.    ואף כי איתן מקומו ולא נוכל להפכו    ולא לנו המלחמה הלא נקם הוא.""    ככלותו לדבר הניח חמת אפו    והכרת פניו ענתה נקם וקרב נורא    לחרדת הנועדים שם לולא אלהים הם.    אז יקום בליעל מלא חן ונעם    ולא היה כיפיו בכל נפלי השמים    כי נהדר בתארו וגם נשגב במעשיו;    אפס שוא תוכו וסגר לבו ריק    אף כי שפתיו מן ונפת תטפנה    וטעם מר ורע ימתיק בצוף לשונו;    להתעות הוא חשב ולסכל עצה טובה    כי מחשבתו דלה והגות לבו רזה    להרע חרוץ הוא אך לעשות נדיבות    מלא מרך ועצלות. אכן מדברו נאוה    ובקול ערב ונעים כה פתח ואמר:    ""לבי ונפשי שרים! קרבות יחפצון    כי באיבה ושנאה אינני נפל מכם;    לולא עצה היעוצה לתגר מלחמה    תעירני למאן בה ולא לבוא בסודה    יען מחתה קרובה ורעה נגד פנינו.    כי יועץ הלז ורב לגבורי החיל    איננו בטח בעצתו ולא ברב חילו;    רק מגמת פניו בכל דברי פיו    להראות עז וגבורה כנואש מכל תקוה    לנקם באש נקמה ולכבות נר חיינו.    נתבונן נא תחלה: איך ננקם נקם?    כל מגדל בשמים מלא תפשי נשק    השמרים מבוא המבצר. ועל שפת התהום    חנים גדודי חיל ועפים מקצה לקצה    אלה הם התרים בכל קצוי חשך    ולעגים לנו לאמר: לכו החרידו שמים!    ולו עלינו מזה ופרצנו בחמת כח    וגם שאול ומלאה רפאים קדרי פנים    לו פרצו לרגלינו וזרקו חלאתם שמימה    ואור עליון הקדירו; בכל זאת האויב    מבלי חליפות לו ישאר על כסאו    זך וטהור לעולם והמרכבה כעין חשמל    ולבנת ספיר לטהר תדיח חלאתה    ואש זרה תבער; ותדעו למי המלחמה!    ואחרי מגפה כזאת תקותנו תאבד לעד    כי בא קצנו. מהרו חושו ונעלה    ונצית חמת שדי ויכלה חמתו בנו    וחמתו תכלה אותנו ונשמדנו מהיות עוד    וזאת לנו לישועה – ישועה גדולה מנשוא!    מי עני וכאב יסגיר נפש חיתו    וימסר לבו המבין נעימות חיי נצח?    מה אחרית לגוע ותקוה ליורד דומה    כי יקחהו אפל וליל תהו יבלענו    לישון שנת עולם בלי להגות ולנוע עוד?    ולו מתוקה שנת עולם; מי יגיד לנו    היוכל הירצה אויבנו לתת לנו שנה?    היוכל או לא – רבים אמרים כה וכה    רק כי לא ירצה נגלה לעיני כל.    הן חכם הוא וחלש ונבוך איננו    היעשה חפץ שנאיו להחיש קץ למו    לכלותם כרגע באפו; והוא ארך אפים    לנגף נגוף ורפוא ולענותם לבלי קץ?    אפס חפצי קרב מפתים אותנו לאמר:    ""עד מתי נחריש? הן נמכרנו מאז    ונועדנו לחבלי שאול; נעשה מה־שנעשה    מה יוכל להוסיף ולהכביד ענינו?""    אך שאוני ואדבר: האם שבתנו בזה    משיבי טעם בשער וחגורי כלי מלחמה    הזה ענינו הגדול ועליו אין להוסיף?    כאשר נסנו כלנו מכים ונרדפים    וחסינו בצל שאול מחצי ברק שמים    הלא שחת זו למקלט חשבנו לנו.    וגם כאשר שכבנו אסורים באגם אש    הלא רע לנו אז שבעתים מעתה.    ומה־נעשה איפה אם נשמת שדי    עוד תבעיר הבערה על אחת שבע    ובחרונו כי עז ישקיענו במו להבה?    או נקמה ממעל אשר כמעט שככה    תעיר זרועו הנטויה להכות ולפרץ בנו?    אן ננוס לעזרה בפתחו אצרות שאול    ורקיע נורא הזה ישטף מפי צנוריו    מבול וזרם אש; פחים ופחד ופח    יתחוללו ממעל לנו ולא נדע למתי    יחלו על ראשינו? ואולי לעת שבתנו    להמתיק סוד יחד לחזק לב למלחמה    תאחז בנו סערה ותשליכנו על הסלעים    ונתקע כיתד בסלע איש איש לבדו    לשמר סופה מחדר הבאה לצחק בנו;    או תשליכנו שמה בים זעף נפוח    ונשקע אסורי זקים במו גלים בערים    לשמע קול צוחה ושריקות נפשנו לנצח    ואין מרחם ומנחם ואין אמר השב;    ואז תדעו כי יוכל להכביד ענינו.    ולכן עצתי לחדל לתגר בו מלחמה    לא בגלוי ולא בסתר. כי גבורה וערמה    רק כאין נגדו. ומי יוכל לרמותו    ועיניו צופות בכל? ומחוג שמים ישגיח    וגם ילעג למחשבותינו כי הכל הבל.    כי כמו גבורתו לשבר זרוע כחנו    כן תבונתו לסכל עצה ותחבולה לנו.    וכי תאמרו האם נהיה נבזים ושפלים    וצאצאי שמים כמונו יהיו למרמס רגל    כאשמים בבית סהר ואסירי עני וברזל?    לזאת עצתי תענה טובות צרות אלה    מצרות רעות מאלה. כי נכבשנו כבר    ואין להשיב הגלגל וחק פי השליט    ורצון התקיף ממנו. אמנם כחנו שוה    לסבל או לפרץ; ואין עול בחק זה    אשר חרץ כזאת. ואם נבונים אנחנו    הלא כן חרצנו כאשר עלינו מתחלה    להלחם בגבור כמוהו טרם נודע לנו    איך יפל דבר. ואני לעג לאלה    אשר ביום נשק אבירי לב המה    ונכונים לעשות גדולות; ואם לא יצליחו    יסלדו יחילו מפני רעה הבאה בעקבם    ויפחדו ללכת גולה או לשאת חרפה    מוסרות או מכאוב, שפטים רעים אלה    אשר ישית עליהם מנצח ביד חזקה.    ושפטים כמו אלה מצאונו גם היום    אם נשא ונסבל אולי ברב הימים    יתעשת האויב לנו וישוב מחרון אפו    ויעצים עיניו ממנו כי רחוקים אנחנו    וגם חדלנו להכעיסו. וכבר שבעה נפשו    מכל הבא עלינו. ולהט נורא הזה    באין נפח באש ירף מעט מעט    ועצם נפשנו הזך יחזק יתגבר אז    על קיטור הרע; ולא נדע כחו עוד    כי יחדל חמו בהריקו כפעם בפעם.    או ישנה חקנו לשכן בזלעפות אש    כי נשוב להיות כיסוד המעון והמקום    ונשחק ללפיד בער ומכאוב לא נדע    רגז ישוב לנחת וחשכה לאורה.    ומלבד כל אלה הלא יש תקוה    כי בקרב הימים יתהפך הגלגל לטוב    ובמסבות מתהפכות יפלו חבלים בנעימים.    אמנם גורלנו זה רחוק מגורל טוב    אך רחוק הוא גם מגורל רע    אם לא בזדון נוסיף לנו רגז.""    כזאת עצת בליעל יפה וסרת טעם    כבחר עצלות בזויה ומרגעה ולא שלום.    ואחריו עמד ממון על רגליו ויען לאמר:    ""אם נצא למלחמה מגמתנו אחת משתים    להדף מלך השמים מן כסא מלכותו;    או לשוב לאחזתנו. אפס כי אין תקוה    להסיר אותו מכסאו זולתי ביכלת המקרה    להסיר חק עולם ולהשיב הכל לתהו    וזאת לא תקום ולא תהיה לעולם    ולכן נוחיל לשוא אם נוחיל לאחרת    כי איך נשוב לאחזתנו בגבול שמים    טרם נפגע בעליון וזרוע כחו נחלש?    כי אם נאמר: הוא ישוב ויתנחם    ויתן לנו חנינה עקב כי נכנע תחתיו;    איך נעמד לפניו לשרתו ביראה וענוה    כי יצוה עלינו להנעים זמירות יה    לפני הוד כסאו ולשיר לשם כבודו    הללויה בלא חמדה? הלא קנאה תאכלנו    לראות אותו בתפארתו יושב כאדון כל    וריח ניחח יעלה על מזבח קדשו    מרקחת סמים ופרחים שנקטיר למרת רוחנו    כי זו העבודה והמלאכה לנו בשמים.    איך ניעף וניגע לבלות ימי עולם    לשרת ולעבד לפניו אשר נשנא בלבנו!    לכן דעתי לחדל מלבקש מעון קדם    כמשרתים ברום שמים. לא בחרב וקשת    כי ידנו קצרה; ולא בתפלה ותחנונים    אשר נפשנו געלה. אך ממנו ובנו    נבקש טובה לנפשנו וממקור נפשנו נרוה    ונחיה לנו ולעצמנו. כי הננו חפשים    ואין שפטים עלינו; אף כי סגורים אנו    בתוך בתי כלאים. טוב לנו דרור    ברב עמל וטרח מעבדות בהיכלי ענג.    ונחנו נעשה חיל ונקנה לנו שם    כי נוציא לנו גדלות מן קטנות    ברכות מן קללות וטובות מן רעות    ובכל מצב ומקום נעלה נשכיל ונצליח    ונהפך נגע לענג כי נשקד לעשות    כאשר תשיג ידינו. ולמה נירא מחשך    בחדרי תהום תחתית? הלא אלהי שמים    גם הוא לעתים יאמר לשכן בערפל    ומעבה חשך סתר לאור כבודו הבהיר    וגם כסאו יתכסה בקדרות ועב הענן    ומשם ירעם יחצב להבות אש וברקים    ושמים ישית כשאול. ואם הוא מתחפש    בכסות חשך שלנו מדוע לא נתחפש    גם אנחנו כמוהו בכתנות אור שלו?    הן אדמת עפתה זו לא תחסר הדרה    אבנים יקרות וזהב; וידנו לא קצרה    בכל מלאכת מחשבת לעשות גדלות ונצורות    ומה־לנו בשמים גדלות מכל אלה?    ומכאובינו בשטף הזמן ילכו הלוך וחסור    עד אשר ישובו לנו למקור חיים    וחם הקשה ירפה והיה לחם צח    כי יסוד חיינו יחליף ישנה פניו    והיינו כעין המעון מכאוב לא יכאיבנו    וחבלים לא יאחזו בנו. מכל אלה נשכיל    לבחר עצת שלום ודרך נכונה ושקטת    ונתבונן מה אנו ואיפה אנחנו חנים    ונבקש מפלט לנו ומחסה בדרך שלוה    להציל לנו מרעתנו; וכל מחשבת מלחמה    לא תעלה על לבנו. כזאת יעצתי אני.""    עוד הוא מדבר והנועדים שם בדביר    השמיעו קול שאון כנקיקי סלעים בחוף    משיבים קול סער אשר הים לעמתם    רעש כל הלילה ואחר יהמה ייבב    ויפיל שנה מתוקה על עיני המלחים    אשר חתרו ובאו בכלי גמא או בצי    להנפש בחוף איתן כאשר עבר הסער    ככה צהלו הקרואים ככלות ממון לדבר    ומחאו כף בשמעם עצת שלום מפיו    יען להלחם שנית חרדו חרדה גדולה    כי מקול הרעם עוד תצלנה אזניהם    כי כן נבעתו מפני חרב מיכאל.    ומלבד זאת חמדו ליסד ממלכה תחתונה    אשר לתקופות הימים תרום בחכמת מדינה    וביד חרוצים תכון לעמת ממלכה עליונה.    ובעל־זבוב אשר רם כסאו מכל השרים    וקרוב לכס השטן כראותו כל אלה    עמד בהדרת פניו ומראהו היה בעמדו    כעמוד בהיכל מלכות ומצחו יענה בו    כי מחשבתו בעצה ודאגת העדה דאגתו    וכאור פני מלך יאיר בסוד שרים    אף כי יושב בחשך ובית זבולו אבדון.    והוא נאדר בחכמה ונכון בקומה וחסן    לשאת משרה על שכמו גם ברבת הממלכות    וכאשר נשא עינו כלם נטו לשמע    ושתו לבם להקשיב בדממה דקה כליל    וכרוח חרישית בקיץ. ואז ענה ואמר:    ""הוי שליטים שרי מלוכה זרע שמים!    הוי אדירי הרוחות! העת לנו להתנצל    שמות אלה מעלינו ולהקרא שרי שאול?    כי כל העדה נוטים לשבת הלום    ושתו לבם ליסד ממלכה רבה מתחת.    הלא כחלמים היינו ואין מקיץ לדעת    כי מלך השמים הגביל מקום זה    לבית סהר לנו ולא לעיר מקלט    למען נשב בטח רחוקים משלטון ידו    בלא אדון ושופט ובלא דין וחשבון    ולקשר פה קשר להפיל ולהרס כסאו.    אבל לעבדי עולם יחזיק בנו מרחוק    ומשמר ישים עלינו לבל נמלט משביו.    כי דעו וראו במרום גם בעמק    ראשון וגם אחרון הוא לבדו ימלך    וכל מרד וקשר לא יקרע כנף    מן אדרת ממשלתו; כי מלכותו תגיע    עד אפסי שאול ובשבט ברזל ירדה בנו    כאשר הוא רדה בשבט זהב בשמים.    ולמה זה נתעשק לשלום אם למלחמה?    הן מלחמה החריבה שרש וענף לנו    ואשר אזל מאתנו לא ישוב לעולם    ושלום אין נתן ואין דרש ומבקש.    כי מה השלום יתן לשבוים כמונו    בלתי סד וצינק מכות חדרי בטן    וכל מוסר אכזרי? ומה־בידינו להשיב    בלתי איבה ומשטמה רב הפצר ומרי    וגם נקמה ממשכה אשר תבוא בעתה    לחמס שכר הגבור אשר דמה במלחמתו    ולהשבית משוש לבו בענינו כי רב הוא?    והנה יכל נוכל – אך ללא הועיל    להשליך נפשנו מנגד ולבקע בחיל שמים    כי חומותיהם בצורות ולא יגורו פרץ    ולא מצור ומארב מיד שכני תהום.    אך מה־תענו אם יש אתנו    עצה טובה מעצתכם (אם אמת השמועה    ונכון דבר הנבואה מני קדם בשמים)    הנה יש מקום או תבל אחרת    ונוה שאנן הוא למין יצורים חדשים    נקראים בשם אדם אשר כיום יבראון    והם נפלים ממנו בכח ויקר ערך    אבל יתר חן למו בעיני מושל עליון    כי כן הגיד רצונו בקרב בני אלהים    ושבועתו לקים דברו שמעו וחרדו שמים.    ונחנו לתבל ההיא נשים מגמת פנינו    לראות מי אלה היצורים היושבים בה    מה־צלמם וגויתם ומה־שכלם וכחם    מה רפיון נפשם ומה המסה לנסותם    בזרוע או בערמה. הן שמים סגרים    והשליט בכחו הגדול יושב שם לבטח    אך ארץ ההיא בקצה גבול ממשלתו    פרוצה אין חומה ושמורה בידי יושביה    ולכן שכר טוב הלא נמצא שמה    בנפל עליה פתאום; ונצית הבריאה כלה    באש שאול מתחת; או נירשנה לנו    ונוריש יושביה הרכים כאשר הוריש אותנו.    ואם לא להורישם נשיא אותם לחטא    והיינו לעם אחד עד אשר אלהיהם    יהפך לאויב למו וינחם כי עשם    ויתעצב אל לבו ומעשה ידיו ישחית.    ותהי זאת נחמתנו גדולה מכל נקמה    כי יחדל משמח במבוכה הביא עלינו    ושמחתנו תרב בעצבונו כי יראה בניו    נפלי שחת כמונו ואררי רפיון בשרם    וצבי תפארתם נבל כציץ יצא וימול    עתה עצו עצה הטוב לנסות כזאת;    או לצפות במחשכים כי ממלכה חדשה    תחולל בבטן שאול?"" – כזאת שאב בעל־זבוב    עצתו ממקור הרשעה; כי הדבר ההוא    נולד בלב השטן ומפיו יצא בתחלה;    כי מבטן מי יצא דבר בליעל כזה    אם לא מאבי הרשע להתעות מין האדם    ולהמיר ארץ ושאול להמרות עיני הבורא?    אפס גם המרי ההוא יוסיף לכבודו כתר.    אך לעצת זדון נטו מלאכי שאול    ועיניהם נהרו מששון וכלם אמרו הן.    אז יוסיף בעל־זבוב ויען ויאמר להם:    ""כן חרצתם היום היטבתם קהל אלהים    להשלים דבר משפט וכמו ערככם הגדול    ערכתם לעשות גדולות; כי באלה נסמך    לעלות מעמק התהום לפרע חק מוסד    ולקרב הלוך וקרוב עד נחלתנו הקדומה.    ואולי בזרח עלינו אור מזבול תפארתנו    נפרץ בזרוע כח ונדלג מעלה מעלה    עד נשוב שמימה; או נגיע לנוה טוב    אשר מחלוני רקיע תופע עליו נהרה    ושם נשכן בטח; וקרנים ממזרח שמש    יפיצו עב חשכנו ומכות אש תרפא בנו    כי נשאף בנפשנו רוח צח ונעים    כצרי ומרפא מסביב. אך את מי נשלח    לחפש ארץ החדשה? הנמצא ציר נכון?    מי הקל ברגליו יעז לבבו לעבר    תהום נורא הזה אין קץ לעמקו    ולרחבו אין חקר; כלו אימה וחתחתים    חשכה ואפלה מנדח; מי ימשש אפל זה    וימצא תוצאות נתיבו ומשם יפרש אבר    יעוף בכנפי רוח הגבה למעלה למעלה    ולא ייעף וייגע בכל מרחקי גבה    עד יבוא למחוז חפצו האי שהוא מבקש?    היש רב אמץ ודי דעת להורותו    לנטות מפני ארבים ולהקת מלאכים צופים    השמרים מכל עבר? רק בערמה ותושיה    יצליח מלאך דרכו; ורק בערמה ותושיה    נצליח לבחר מלאך אשר נשען עליו    בכל ישע וחפץ ושארית תקוה זאת.""    ככלותו לדבר ישב וחכה בעין צופיה    לראות מי יהין ומי יניא עצתו    ומי ישליך נפשו לאמר הנני שלחוני.    אך כלם החרישו ושתו לבם להתבונן    בפגע ואסון בדרך; והביטו איש באחיו    ופניהם יחורו ממחתתם. מכל שרי הצבא    וראשי לחמי שמים אין גם אחד מעפיל    להחלץ לדרך זה; אך השטן לבדו    אשר עלה מחבריו ביתר עז ותפארת    גאה בהוד מלכות ולא זע מפני כל    כי בטח בחין ערכו וכן ענה ואמר:    ""שמעו צאצאי שמים! הקשיבו שרפי רום!    הכי שמה אחזתנו ותמהון בלא דבר    אף כי נבוז פחד? רב הדרך וקשה    מצלמות לאור עולם; המצודה חזקה ממנו    וגב רקיע נורא כחומת אש אכלה    מקיף תשע פעמים; השערים אבני אקדח    ובריחים על כלם ואין פתח לצאת.    וגם היוצא משם יפגע אז במקום    מקום ריק ובלימה הוא עצם הלילה    ושם דרכו תאבד ולא ידע עצמו    ונכון בכל רגע להתבלע בים תהו;    וכי ימלט משם למרחב תבל אחרת    או לגבול נסתר מה־שמה יבואנו    בלתי מוקש אחר ופליטה קשה ממנו?    אך איך שרים! יאתה לי אחזת כסא    לשאת כתר בראשי והמשרה על שכמי    בעז והוד מלכות בלתי שום נפשי בכפי    לעשות גדולות וקשות ולעבר בדרך מוקשים    כאשר תדרשון מידי ותאמרון נחוץ הוא    לטובת הקהל והחברה? מדוע אבחר בגדלה    ולא אמאן למלך אם ממאן אנכי    להשליך נפשי מנגד פי שנים מכם    כאשר לקח אנכי פי שנים בכבוד?    כי בזה כמו זה שתי ידות למלך    ועליו להשליך נפשו למען יכון בכבודו    לשבת בראש כלם. ועתה גבורי חיל    מוראכם על השמים אף כי נפלתם.    פנו לכם וצאו לבקש עזר וארוכה    להקל ענינו ומרודינו כל עוד נשב    בבית מעון הזה; והסירו חבלי שאול    הקשים עלינו מנשא. אולי תמצאו שמה    מזור ולחש להסיר או להקל ולהמעיט    מצרי המקום הרע. שקדו לתת צופים    וראו לבל יפל צר ואויב במחנה.    ואני הנני הלך לגלילות חשך ואבדון    לבקש ישועה לכלנו. ובמלאכות זאת זר    לא יתערב עמדי"". כאשר הגיד כזאת    עמד מכס מלכותו לכלא מענה לדבריו.    שכל לקום מהר פן יעז אחד השרים    כי התאזר בדברו והסיר פחד מלב    לאמר הנני אלכה. ואף כי ימאנו בו    יתהלל בלבבו חנם כי איננו נפל    מעז לב אדניו המשליך נפשו מנגד.    אכן כלם חרדו לעבר דבר פקודתו    יותר מחרדת הדרך. ובעמדו עמדו עמדו    ומשאון עמדם כאחד נשמע קול בבירה    כשאון רעם מרחוק. וכלם פנים לעמתו    באימה ויראת כבוד וירוממו אתו כאלוה    כאל עליון בשמים. גם לא חדלו    לספר תהלתו בקהל כי פדיון נפשם    יקר בעיניו מחיים. עדות לרוחות הרעות    כי צדק וחסד לא יסופו מזכרן;    פן יתאמרו אנשים רעים בטוב מעשיהם    גדולים עלי ארץ הנבעים ממקור גאונם    ועטופים במעיל קנאה לפאר שם כבודם.    ובכן נחרצה עצתם אשר זממו במחשך    ולבם עלז באלוף הדגול מאלפי רבבה    כמו עבי שחקים עלים מראשי ההרים    בעוד רוח צפון ישקט ינוח בחדריו    השמים יעטו ערפל ועננים זעפים מקצה    יריקו שלג וגשם על פני ארץ עפתה    ושמש ברדתה ללון תשקף מבעד למסוה    ותפיץ קרני פניה ולערב יהיה אור    אז יעלץ השדה הצפור ישיר שיר חדש    ולקול שריקות עדרים הר ובקעה ירננו    כן עלצו השדים לאור פני מלכם.    הלא יבוש האדם לראות שדים ארורים    כאחים יחדיו ידבקו; ואנוש נפרד מרעהו    ונבוני דבר כמוהו מיחלי לחסדי מרום    וקראי באלהי שלום ישנאו ישטמו וירוצצו    איש את עמיתו וירימו נס מלחמת    להחריב ארץ ומלאה לבלע איש אחיו    ולא יחושו ליחד לבם לאמר רב לנו    הלא רבים קמים עלינו משאול תחתית    הצדים יומם ולילה את נפשנו לקחתה.    ואספה בחצר מות משה ונפצה משם    השרים יצאו בראש בכור וצעיר לדגליהם    ואלוף הגדול בתוכם הולך כאיש הבנים    לריב עם שדי ומתנשא כמלך אדיר    על כל בני שחת ובדמות כבוד כאלהים.    שרפים מסביב לו כלפידים יהלכו    שלטיהם כצבע הקשת ונשקם כקרני אש    ומהם יצאה פקודה להריע בקול שופר    ולהשמיע עצה הנחרצה מטעם מלך ושרים.    וכרובים ארבעה מעופפים לארבע רוחות    וכלי תרועה בפיהם קראים בקול גדול    ומריעים דבר פקודתם. והקול נשמע למרחוק    עד ירכתי התהום ושאול וכל המונה    כקול המון חגג ענו הידד לקראתם.    כאשר נחו מעט מעצבם ורגזם הקשה    ורוח תקוה תחים והבטיחה אתם לשקר    נפצו החילים ההם והלכו באשר התהלכו    איש איש לדרכו לפי תאות לבו    או תוגיון נפשו לבקש מנוח לרוחו    אשר השקט לא יוכל; או לבלות זמן    אין לו בו חפץ עד שוב אדוניו.    מקצתם ישוטו במישור יעופו על כנפי רוח    או יתערבו יחדיו לרוץ במרוץ    כפי צחק אלימפוס וכחג בשדה פיתון    ורוכבי סוסי אש עדים במתג יבלמו    או מסביב למטרה באופנים ירוצון    או יתגודדו לגדודים. וכל המראה נדמה    לעת ערים בגאותן לגלות אזנן למוסר    מחזה מלחמה יראה על פני הרקיע    ומחנות בעבי שחקים ירוצו לקראת נשק    בראש כל גדוד יאיצו פרשים ברוח    ויכו חנית בחנית עד יפגשון המחנות    אז יעשו נפלאות ומברק חץ וחרב    עננים יעלו בלהב משתי קצות השמים.    ואחרים מרי נפש כבעל־צפון ברעש ורגז    יפרקו הרים וסלעים ויעלו בגלגל סופה    עד אשר השאול כמעט תבקע בקולם.    ואלה אשר לבם רך משארי אחיהם    ירדו לבקעה שקטת ועלי נבל וכנור    בשיר מלאכים ישירו עלילותם הנשגבות    וקרות מפלתם הגדולה במערכות המלחמה    ויתאוננו על החק אשר יכניע חורים    בחזקה או במקרה. בכל שיריהם אלה    יש משא פנים; אך נעם הזמר    היה כקסם בגרונם כפי משררי שמים    וכל השמעים בשאול טעמו ממתקים.    אך ביתר חן (כי יתרון לבעל הלשון    למשך את הנפש וזמר רק האזן)    בחרו אחרים לשבת על הגבעה לבדם    ויגביהו מחשבתם ויעמיקו לדרש לחקר    מה השגחה וידיעה ומה־בחירה וגזרה    גזרה קדומה בחירה חפשית וידיעה שלמה    וכן ירדו במצולות נבכים בנבכי הגיונם    ואז יוסיפו להתוכח מה־טוב ורע    אשר וענש אחרון תאוה ועצר רוח    כבוד וקלון – תבונת הבל וחכמת שוא כלם. –    אך חן הוצק בשפתם ולחש תחת לשונם    להשקיט כאב ויגון ולחזק תקוה כזבת    לאמץ קשה ערף תחת על סבלו    ולהגן בעד לבו הכבד כמו בברזל משלש.    ואחרים גבורי חיל והמון צבא רב    אשר הרהיבו בנפשם לחפש פלך וגליל    בעמק עכור ההוא ולתור אולי ימצאו    מקום טוב למושב נפרדו לארבעה ראשים    ויעופו לדרכם על שפת ארבעה נהרות11    נהרי נחלי בליעל הסבבים מתחת    ושטפים לים התבערה. שם האחד שקוץ    הוא נהר נתעב ושנוא כמות    שם השני עכור נהר צרה ויגון    והוא שחור ועמק; נהר השלישי בכים    הנתן קולו בבכי וגליו מר יילילו    ושם הרביעי זעם הוא נהר הזעף    ומשבריו משברי אש יהמו יחמרו בקצפו.    ונחל שקט נבוך סבב מרחוק לאלה    הוא נחל הנשיה כי השתה ממימיו    שכח טובו ורעתו ולא ידע מה הוא.    ולהלאה מנחל זה ככר קר מקרח    כלו עקב ורכסים סופה ושער קטב    וזרם ברד כבד לא ימס ביבשת    כי יעלה לחמרים כמו גלים נצים    או תלמי שלג וערמות כפור וקרח.    הקר כחרב בציון וקרח אכל כאש.    ובנות הזעם השסעות שסע ברגליהן    תסחבנה למקום זה את האשמים כלם    למען ישאו עונם בתמורת שתי הקצות    וחליפת חם וקר לחזק ענשם לבקרים    וינשאו ממוקדי אש לכבות גחלת בשרם    בבתי חרף וקרח ושם יתענו על יצועם    לא ימושו ממקומם וקר וקפאון מסביב    עד שוב המועד להפילם למדורת אש.    והם עברים תמיד את נחל הנשיה    בלכתם ושובם מחרב לבתי החרף    ומדי עברם בנחל יתאוו וגם יתאמצו    לחשף מעט מים או ללקק בלשונם    מן נטפי הנחל השטף קרוב לפיהם    למען ישתו וישכחו כאב ועמל כרגע    אך חק עולם הוא למנע ארוכה מהם    ואחת מאימות מות12 ראש כל חתחתים    שמרת את־המעבר לבל יטעמו מאומה    והמים נסים מפניהם כאשר נסו מאז    משפתי פי טנטלוס.13 והמרגלים אשר העפילו    לתור להם מנוחה בגלילות חשך ואבדון    חרדו לראות כאלה ופניהם יחורו מפחד    כי רע חלקם חזו ומנוחה לא מצאו.    וכבר תעו במחשכים ונעו בעמק הבכא    עברו ילל ישימון מעל לגבעות שלג    או הררי אש כפים מחלות ויארים    פחתים אגמים ומערות וכל גיא צלמות.    זה עולם המות אשר אררו אלהים    ועשהו רע לרעים; שם החיים מתים    ומלאך המות חי ומתוך ההפכה זאת    אך תהפכות תצאנה אימות וכל נוראות    שמה וכל שערורה; וכלן רעות שבעתים    מאשר יאמר המשל או ידמה לב רגז    על מלאכי רעים אימים שעירים ושדים.    והשטן בין כה וכה כאויב אלהים ואדם    בעצת רשעתו הגדולה שנס מתניו לבדו    להחיש על כנפי רוח לנכח שערי שאול    פעם מעבר ימין ופעם משמאל לחוף    ישא יעיר אברתו רגע יעוף מלמטה    ורגע יעלה שיאו עד שמי אש ממעל.    כאניות הלכות בים לרוח תקופות הימים    והצופה מרחוק יראה אתן כתלויות בעבים    כפני אלה נראה האויב המעופף מרחוק.    ואחרי עברו בשאול הגיע לקצה גבולו    הספון מעל הקירות גבה כהר גבנונים    והשערים שלשה שקפים וכל שקף משלש    משלש אחד נחשת משלש השני ברזל    והשלישי אבן אקדח; והם סגורים ומסגרים    ולפניהם גדר אש ואשו לא תכבה.    ואצל השערים מעבר מזה ומזה    ישבות שתי תמונות תמונה אחת נראתה    משדיה ולמעלה ראש כפני אשה יפה    אך מפל בשרה גדול ועב מתחת    וכפל קשקשים עליה כדמות תבנית נחש    שאונו בשבט פיו. ומסביב לבטן האשה    ירבצו כלבי שאול הפערים פיהם לבלי חק    ונבחים מאין הפוגה לא תכיל אזן שאגתם    וכי יראו מוקש לנגדם יזחלו לרחם האשה    ובקרב מעון זה יצריחו יילילו בקולם    ולא יחדלו לנבח אף כי נעלמו מעין.    ושקוץ נמאס כזה לא נראה ונמצא    בין כל השקוצים ולא בפני המכשפה    אשר תחיש בלילה על כנפי הרוח    בהריחה דם עוללים לבוא לרקד במחול    עם אובות ומעוננות אשר בקסם שפתן    יחשך נגה הירח. ותמונה השנית מנגד    אשר תמונה איננה כי אין לה תמונה    להבדיל חלק מחלק או פרק ואבר    רק היקום הזה דמה לאיזה צל    וכדבר שאין לו שחר; והוא עמד במקומו    שחור משחר הלילה נורא כבנות הזעם    ואים כאימת השאול וחניתו יחפץ כארז    ועל גבו הדמה לראש יציץ כמו נזר.    כראותו השטן לנגדו רץ אליו בחמתו    ולקול דהרות פעמיו רגזה שאול מתחת.    והשטן אביר לב השתאה על המראה    אך לא חת מפניו; כי מבלעדי אלהים    ובן אלהים לבדו כל יצור אין    אשר נחשב בעיניו ואשר יהיה לו למחתה    ולכן הביט בו ויבזהו ויען ויאמר    ""מאין ומי אתה צלם נבזה ומגאל    כי ישאך לבך ברב קצף ואימה    לבוא פה לקראתי ובגלמך קלון היצורים    תחשב לסתם דרכי מלעבר השער שמה?    ואני הנני נכון לצאת בלי רשיון פיך    מהר גש הלאה או עתה תראה    כי לא לילוד שאול להתגרה ברוח ממרום!""    ויקום הנבזה מלא עברה ענה לאמר:    ""האתה הוא מלאך הבגד האתה הוא    אשר מתחלה הפרת שלום ואמונה בשמים    ובזדון ומרי משכת אחרך חלק שלישי    מכל צבא המרום למרד באל עליון    ואשר בעון זה נדחפת מפני אלהים    גם אתה והם לשאת עונכם הלום    לבלות ימי עולם בכל שבר ומכאוב?    העוד תחשב נפשך בן תפתה ואבדון    כי רוח אתה ממרום ותתגרה בריב וקלון    במקום שאני מלך – ולהכאיב נפשך אמר    מלכך ואדוניך הנני? שוב לבית הענש    אתה נע ונד! מהרה חושה אל תעמד    פן בשוט ועקרבים אפגעך כי תתמהמה    או אכך בחנית מכה אחת ולא אשנה    וחבלי מות יאחזוך לא ידעת מקדם.""    כזאת דבר יקום הנבזה ובדברו כזאת    העוה עשר פעמים צלמו הנמאס והמתעבר.    ומעבר השני למולו עמד השטן בזעפו    בלי כל פחד. ונמשל לכוכב בער מצפון    מבעיר נחש בריח הגדול במזרות שחקים    ושבט זנבו הנורא יורה דבר ומלחמה.    וכן התיצבו שניהם נכונים זה לזה    להכות איש אישו רק מכה אחת    ופני שניהם נזעמים איש לקראת רעהו    כשני עננים כבדים מלאים נשק שחקים    מתקדרים ועלים במערכה מעל ים הכספי    וטרם יפגעון יתנכלו יעמדו מעט מרחוק    עד הרוח יתן אות לרוץ לקראת מלחמת    כן התקדרו הגבורים טרם ירימו יד    וחשכת השאול גברה מזעף נלחמים אלה.    והם עמדו נכונים כי לא דמו כזאת    לפגש איש אויבו זולתי ביום האחרון    ועוד כמעט רגע בצעו עלילות גדולות    אשר לקול שמעם תצלנה אזני השאול    לולא באה האשה המכשפה בדמות נחש    הישבת אצל השער והמפתח בידה    והיא עמדה בתוכם ובקול מר זעקה:    ""הוי אבי! התשלח ידך בבנך יחידך?    ואתה בני אהה! למה יחרה אפך    להטיל חנית ומות אל ראש אביך?    הידעת בדבר מי אתה עשה זאת?    בדבר הישב בשמים כי מצחק בך    וכעבד תמלא פקודתו אשר חרץ בעברתו    ואשר פיו יכנה בשם משפט צדק    ועברתו זאת באחרנה תאכל גם שניכם.""    עוד היא מדברת ובן השאול המשחית    שמע דבריה וירף. והשטן ענה ואמר:    ""פליאה זעקתך בעיני ודבריך זרים    ויען כי חשכתני מלבצע את זממי    לא אורה לך מה־בידי הנטויה לעשות    עד אשר תשמיעני מי את בכפל גויתך    ולמה בקצוי תהום כי נפגשנו אך הפעם    תקראי לי אביך ויקום הלז בשם בני?    ואני לא ידעתיך; ומעודי לא ראיתי    צלם נמאס למראה כמוהו וגם כמוך.""    לדבריו אלה ענתה שוערת השאול לאמר:    ""האם שכחת אותי ונמאסה אני בעיניך?    ואני יפת תאר נחשבתי מאז בשמים.    כאשר עמדת בקהל לעיני השרפים כלם    וקשרתם יחדיו בזדון למרר במלך שמים    אז צירים וחבלים אחזו בך פתאום    עיניך כהו ועששו ונמקו בחריהן    וראשך הקיא והמליט להבות אש    עד חור גדול נפתח מעבר השמאל    ואני בתפארת ויפי בדמותך ותאר פניך    בכל זיו שמים כהדרת בת אלהים    יצאתי אז לאורה ונולדתי מתוך ראשך.    אז חיל אחז כל צבא המרום    וינועו יחדיו מפחד ויקראו לי בשם חטאה    ולאות לא טוב נחשבתי בעיניהם    אך גדלתי בחברתם והייתי לרצון למו    ומשכתי אחרי כל אשר געלו בי    ואתה בראשם עקב כי חזית בפני    צלמך ותמונתך תמיד; ונפשך חשקה בי    ובאת בסתר להתעלס עמי באהבים    עד אשר הריתי ומלאתי עצמים בבטן.    אז פרצה המלחמה ולחמו במערכות השמים    ואויבנו ראש הגבורים גאה וגבר עלינו    כי לו הגבורה; וכל חילינו נשברו    ונסו מן המערכה ונרדפו ממרומי שחק    ולתהום זה נפלו ואנכי נפלתי עמהם.    אז נתן בידי המפתח החזק הזה    ומשמרתי לשמר השערים סגורים לעולם    ואין יוצא ובא בלתי אם אפתח אנכי.    ואני ישבתי פה גלמודה ועצובת רוח    אך בקרב הימים בהיותי הרה לך    גדלה בטני למאד והולד התרוצץ בקרבי    והרבה עצבון הרוני עד מלאת הימים    וזרעי השנוא הלזה אשר תביט בו    כי הוא מולדתך פרץ ונמלט מרחם    ומרוב חיל וחבל התפרקו כל עצמותי    ונהפך תחתי למכפלה. ואויבי זה מבטן    יצא והניף חניתו אשר למשחית בידו    ואנכי נסתי מפניו וקראתיו בשם מות!    לקול שם זה הנורא רגזה שאול כלה    פצתה פיה באנחה ותען אחרי “מות!”    ואני חשתי לנוס אך הוא דלק אחרי    כי תאוה בערה בו גדולה מאש חמתו    והוא קל ברגליו השיג ותפש בי אמו    ויחבק אתי לזנונים בהתעטף עלי נפשי    ובחזקתו התעלל בי וגלה את ערותי.    ומקרב זמה ההיא שרצו שקוצים אלה    הם כלבים נבחים לא יוכלו השקט    ורבצים מסביב לי כאשר אתה ראה    והרוני ולדתי אתם מתחדשים מעת לעת    להוסיף עצבי וכאבי; כי למתי שיאבו    יזחלו לרחם הורתם ושם יילילו יצריחו    ומעי יטרפו בפיהם ואחרי שבעם מטרפם    ידלגו חוצה ויסערו להמרות את רוחי    ואבקש מנוח ואין ומפלט ולא אמצא.    ומעבר הזה למולי עמד המות בזעפו    בני ואויבי מרחם המסית אתם בי    וכאשר יחסר טרפו נכון לבלע חיים    את אם יולדתו לולא נפשו יודעת    כי קצו תלוי בקצי ולא נעלם ממנו    כי טרף מר ורוש ימצאני לחכו    כאשר יבוא המועד לפי החק מקדם.    אך אתה אבי! העידתי בך היום    השמר לך ממחץ חצו ואל תבטח לשוא    בלהט כלי נשקך כי בשמים לטשו    כי לעצר נגף ידו מבלעדי הגבור    השליט בשמי מרום רב כח אין.""    עד היא מדברת ואויב הקדמוני בערמתו    לקח מוסר והתרצה והשיב לה חלקות:    ""בתי היקרה! יען קראת לי אביך    ובן זה הנאוה אות נאמן הוא לנו    לשעשעי דדים מאז ושמחות שבענו בשמים    אשר ערבו בתחלה וזכרם נהפך ליגון    כי שגינו בראה ותקראנה אתנו כאלה    לכן דעי לך כי לא כאויב באתי    אך להוציא לחפשי מבית חשך ועני    גם אתך ואתו וכל צבא השמים    הם חיל הרוחות שחגרו לריב ריבנו    ונפלו אתנו ממרום. ומאתם שלחתי לבדי    לעשות דרכי הקשה ואחד בעד כלם    שמתי נפשי בכפי להתנודד בדד בגפי    לעבר תהום אין חקר ומרחבי תהו ובהו    לחפש ולתור מקום שמענו מפי הנבואה    ומופתים יש לנו שהגיע יום הבראו    והוא כדור גדול ונוה שלום וברכה    בקצה גבול השמים להיות למושב נכון    למין יצורים חדשים. ואולי נבחרו במקומינו    אחרי אשר נגרשנו; ורק שמורים מרחוק    פן יפרו וירבו וימלאו השמים אתם    ומהומות חדשות תקראנה. אם כזה הדבר    או סוד אחר כמוס וחתום בבריאה זו    אץ אנכי לדעת; וכאשר אדע לנכון    אשוב ואוציא אתכם להביאכם למקום ההוא    אשר גם את ומות תשכנו יחדיו בשלום    ותפרשו כנף לעוף מעלה ומטה לבטח    בכל שבילי הרוח ומהלכים טובים לריח    ושם תשבעון ותרויון בלי מדה ומשורה    ובכל אשר תביטו לכם יהיה לשלל.""    הוא כלה דבריו לענג לב שניהם    המות פער פיו והעוה פניו משחק    בשמעו כי ימצא די טרף לרעבונו    והתברך בכרשו הנכון ליום טוב כזה    וגם אמו הנבלה עלצה וענתה לאביה:    ""מפתח גיהנם הזה לי המשפט לשמרו    כי כן צוה המלך ואל שדי במרום    ומצותו לבל אפתח שערי אקדח אלה    וכל הבא בחזקה ידקר בחנית המות    אשר לא יחת מכל ויחלש את כל חי.    אך מה־לי ולמצות שדי ממרומיו?    הלא שנא שנאני וישליכני מטה מטה    במו חשך ומאפליה עד שאול תחתיה    לבל אמוש לנצח ממשמרתי אשר שנאתי    ואני אשר מכרתי ומולדתי ברום שמים    נסגרתי לכאב אנוש וכל מוסר אכזרי    פלצות מסביב לי וקול מהומה ומבוסה    מפי צאצאי בטני הטרפים מעי בשניהם.    הלא אתה אבי צור חלקי ונפשי    עצם מעצמך אני! למי אשמע בלתך?    ואחרי מי אלכה? הלא אתה תחוש    להביאני למקום ההוא מלא אור וחיים    ואשב בקרב אלהים ידעי שלוה וענג    ושם אמלך לימינך שבע שמחות נעימות    כנכון לבתך יחידתך אשר אהבת לנצח.""    מדי דברה כזאת לקחה המפתח מצדה    הוא כלי החמס לרב ענינו ומרודינו    ותגלם מפל בשרה בלכתה לנכח השער    ותרם מסך הגדול הסכך פני השער    וכחה רב לה כי המשא כבד מאד    אשר חיל הרפאים לא יוכלו להסירו    ואז תקעה המפתח בחור כפות המנעול    ותעתק את הבדים בריחי ברזל וחלמיש    ופתאום התגלגלו ונפתחו דלתי שאול    בשאון ורעש גדול ותקופתן על ציריהן    כקול רעם בגלגל ולקול זה התגעשו    מוסדי מחשכים תחתם. והיא פתחה השערים    אך לשוב לסגרם לא השיגה ידה    וכן פתוחים נשארו דרך הרחק מאד    ורב למחנה שלמה לצאת במטות כנפיה    עם נס ודגל וגם רכב ופרשים.    ככה עמדו פתוחים וכמו פי הכבשן    ירקו תמרות עשן ולהב אש אדמדם    אז לפתע פתאום נחפשו לעיניהם מנגד    מצפוני תהום14 הנושן זה ים גדול ואפל    בלי חק וגבול ובלא קצב ומדה    ארך רחב וגבה גם זמן ומקום    כלים ואבדים שם אך עצם הלילה    היא חשכה קדמניה עם תהו הקדמוני    אשר אבות הם לכל תולדות הבריאה    הנם עמדים בראש מבוכה נצחת זו    לפקד שאון מלחמה ופרעות לאין מספר    כי חם וקר גם לח ויבש    ארבעה ראשי יסודות מתנגחים להשתרר    וכל אחד מביא אבק חמר הקדמון    ללחם מלחמתו; וחיל עצום הזה    העמדים איש איש לדגל שר צבאו    וכל גדוד למינהו לפי נשק פקודתו    קל כבד חד חלק אץ ואט    יחלצו לאלפי רבבה בלא מדה ומספר    כחול משכנות חררים ואבק בארץ תלאובות    וכלם ישאו כנף על גפי הרוח    הלחם ביתרן כחו ומוליך אתם לרצונו    והמונים אלה למי שיעזרו במערכה    כן ישתרר כרגע. ותהו הוא הישב    כדין הראש ביניהם וכאשר יחרץ משפט    כן יוסף המבוכה אשר תשימהו למשל.    והשופט הקרוב אליו הלא הוא מקרה    השליט על כלם. בתהום הנבוך הזה    הוא רחם מוליד הטבע ואולי גם קברו    והוא לא ים ויבשת ולא רוח ואש    אך כל אלה בלולים ברחם הורתם    ולזאת יסכסכו ויריבו זה בזה לנצח    ולא יוכלו השקט בלתי ברצות היוצר    לברא תבל חדשה מחמר קדום זה.    בתהום הנבוך הזה הביט אויב הערום    מעל שפת השאול – עמד והתבונן כרגע    כי לא כנחל קטן נראה מעברו לעיניו    וגם אזניו צללו לקול רעש וזועה    הנעלה בעז וכח מקול שאון ותרועה    אשר יעיר השר מפקד15 צבא מלחמה    בתתו מחי קבלו להתיץ עיר ממלכה    אך נמשל לרעש המהפך תבל ומלאה    לעת קרות השמים יתרופפו יחשבו להשבר    והיסודות יתפרצו להעתיק ארץ ממקומה.    אחרי עמדו כרגע פרש כנס כנפיו    לעוף ביעף לדרכו ובהנשאו על גב העשן    אץ לשוט ארח וכרכב במרכבת שחקים    התנשא ברב עזות עבור ונסוע למסעיו    עד אשר מרכבתו סרה ונפלה מתחתיו    ופגע במקום רחב גבול ריק ובלימה    ושם לפתע פתאום רחפו אגפיו לשוא    כי צלל כעפרת העמק וירד למטה    עשרת אלפי קומה; והיה ירד לאין סוף    לולי במקרה רע הדפו ענן מתחת    מתרוצץ באש וגפרית ודחפו מעלה מעלה    כמעלות אשר ירד. ואחרי מדחפה זאת    טבע בבץ האחו וטיט היון במצולה    שאיננו מקוה מים ולא שפת יבשת    ושם כמו אבד ידרך ברכסי חמר    מקצתו יצעד ברגל מקצתו ידד בכנף    ובעזרת שתיהן ישוט כאניה בנס ומשוט.    כבן16 הנשר והאריה שמר אוצר הזהב    ידלק ברגליו וכנפיו אחרי פרא אדם    אשר גנב זהבו מתחת יד משמרתו    והוא ירדף אחריו במדבר בגיא וגבע    כן האויב הראש יחיש דרכו וירדף    באחו מורד ומישור רכסים כפים ומחלות    והוא ישוט בראשו בידיו ורגליו וכנפיו    שחה או טבע עבר זחל או מעופף.    ועד כה וכה תמלא אזנו משמע    קולות שונים וזרים ושאון תרועות ושברים    הבקעים דרך מחשכים בלא ערך וסדרים    למקום הזה יסב ולא יחת מהמונם    כי ילעג לגבורי כח ורוחות תהום תחתית    אך לדרש מהם ולחקר הוא שאף    איה קץ לחשך ואיזה דרך נכון    המוליך לגבול האור. והוא הקריב וירא    תהו ישב על כסאו ואפריון משתרע באפל    במרחבי תהום רבה ולילית שחרה זקנה    אם כל היקום ישבת כשגל לימינו    ועל ידם עמדים שדים אמים ושעירים    ואצלם בת המון מקרה מהומה ומבוכה    וכלם נצים ורגשים לעמת בעלת מדנים    אשר אלף פיות לה. כראות השטן אתם    ויגש וידבר אליהם ""שמעו לי שליטים    רוחות תהום תחתית תהו וחשכה קדומה    הנה באתי הלום לא כמרגל לתור    לראות ערות המדינה או להרגיז הממלכה    אך יד חזקה תאלצני לנוד ולנוע    במדבר אפל הזה; כי דרכי לאור    אשר אני מבקש הלך דרך גבולכם    ואני נודד לבדי בלי מורה בדרך    וכמעט אבד אני בממלכה הרחבה הזאת    עד אשר אמצא שביל הנכון והקרוב    לקצה גבולכם הנגע בקצה גבול השמים.    ואם איזה גליל נקרע מממשלת ידכם    ואל אלהי הרוחות לקחו עתה לרשתו    הנני הלך שמה דרך התהום הזה    ואתם הורוני הדרך ושכר לא מצער    תקחו לכם בעבדתי; כי אבוא לגליל    ואוריש ישביו החדשים; וכל המקום ההוא    יושב לממשלת החשך לשבט מלכותכם    יען מגמת פני להרים נס החשך    ודגל לילית כבתחלה. וכל היתרון הזה    אך לכם יהיה ולי אך הנקמה.""    כזאת דבר השטן. וכן ענה אתו    תהו המלך הזקן בכבד פה ופנים שונים:    ""ידעתי מי אתה הארח הבא אלי    הלא אתה המלאך רב וראש בגבורים    אשר נפלו מאתמול במרדם במלך עליון!    ואנכי ראיתי ושמעתי כי צבא רב כזה    לא יכלו לברח בלט; ותהום חרדה מתחת    בנוסם מהוה להוה משבר אל שבר    ומבהלה אל בלהה; ושערי שמים נפתחו    כי גבורי החיל יצאו משם לרבבות    לרדף אחרי המרדים. ואני נתתי משכני    בקצה גבולי זה לשמר שארית ממלכתי    הנלחצת מתגרת ידכם ולהחזיק שבט לילית    אשר רפה כיום. כי מעבר אחד תפתה    ערוך לבית משמרכם רחב ועמק מתחת    ומעבר השני כיום שמים וארץ כוננו    היא תבל חדשה התלויה אצל ממלכתי    וחברה בשרשרת זהב בגב עליות שמים    אשר משם נפלו כל חיל צבאותיכם.    אם למקום ההוא תלך דרכך לא רחוקה    אך השמר לך מאסון חושה אל תעמד    הרג בזה ואבדן באלה משכרתי שלמה!    הוא כלה לדבר והשטן לא עמד להשיבו    אך בשמחתו למצא החוף לים צרתו    התאזר בכח מתניו ובעז חדש דלג    כעמוד אש למעלה על פני תהום רבה    ובקרב רעש היסודות המסכסכים מכל קצה    הוא בקע דרכו דרך מלא אסון    ויותר קשה וכבד מן דרך יסון17    ביום אשר ירד בתוך ארגה האניה    בלב ים בספרוס בין סלעים מתרוצצים    וגם קשה וכבד מן דרך אוליזעס    ביום אשר ירד בתוך אניה סערה    לעבר ים זעף לנטות מפני חרבדיס.    כן נסע השטן ברב עמל ותלאה    אך העמל והתלאה נשא רק הפעם    כי אחרי עברו ואחרי חטא האדם    אהה לחליפות אלה! גם חטא ומות    יצאו בעקבות השטן כחק־שמים מקדם    והם סללו המסלה בתוך מעבה התהום    כמעבר ארוך מאד על פני קצף המצולה    המוליך מקצוי השאול לקצה ארץ הלזו    ועליו מלאכי רעים יעברון הלוך ושוב    להחטיא בני תמותה וליסרם בשבט פשעם    זולתי שרידים האלה אשר אלהים בחסדו    יצוה מלאכיו הטובים לשמרם מכל פגע.    אך בין כה וכה ושפע אור הטהור    החל להגיה שם, ומבין קירות השמים    תבקע קרן כשחר באישון לילה ואפלה.    פה הוא הגבול אשר נסמן לבריאה    להחל תולדות מעשיה, ותהו יסוג לאחור    כאויב שבא עד קצו, כחו יורד ודל    ושאונו הולך וחסר. ופה החל השטן    לשוט בנחת ומרגוע על גלים שקטים    לאור זרח ומתעלם. כמו אניה נמלטה    מרוח סעה וסער, בהנתק נסה וחבליה    תלך הלוך ושמוח להגיע למחוז חפצה    וכמו רוח עבר במקום ריק ובלימה    כן השטן מרחף ופורש כנפיו בהשקט    ונשא עינו להתבונן במרומי שמים מרחוק    המרקעים כדק, ונטוים כאהל סביב    מאין מכיר אם מעגל או צלעים למו    ומגדלים כעין הבדלח וסללות כלבנת הספיר    אשר שם נוהו ומעונו היה מלפנים,    ותבל הלזו תלויה בשרשרת זהב מנגד    גדולה כאחד הכוכבים וקרובה אצל הירח.    למקום ההוא יסב בנקמת נפשו הארורה    ובעת רעה וארורה הוא הלך ואץ.    תם ספר שני     ספר שלישי     אודך אור טהור אור יקר ממרום    ראשון לכל נוצר פטר רחם השמים!    או האם אקרא שמך אור עולם    חלק אלוה ממעל? כי אלהים או­ר הוא    ובאור חביון עזו חביון עזו בך    קו נאור ונאצל מזיו אבי המארת!    ואולי חפצת להקרא בשם נהר די־נור    ומקורך מי יגיד? לפני שמש היית    טרם נעשו שמים! ולקול פי אלהים    כלבוש העטית ארץ המגוללה במים    וחשך על פני תהום בצאתה מרחם    ותעל מבטן תהו ומבהו הרת עולם.    ועתה פניך אשחר על כנף רננים    כי נמלטתי מחצר מות אשר שם גרתי    ואחר עד עתה. כי הרחקתי נדד    בכל גבולות חשך ואת שירי נשאתי    לשם תהו הקדמני ולילית אם קדומים    ואנכי נשאתי נגינותי לא בכנור אל נכר    רק רוח השיר צלחה עלי משמים    ותאלצני לרדת מטה וגם לשוב לעלות    בדרך לא סלולה. ועתה פניך אשחר    כי נפשי יודעת ערכך נר החיים!    אבל אתה לא תשוב לשחר עיני אלה    הפנות כה וכה לפגע זיז קרנך    והן פנות לשוא ולא תראינה שחר    כי תבלל בעיני כבה אורי כמים    ומסך מבדיל בינינו. ובכל זאת שקדתי    ולא נמנעתי לבקר משכנות בנות השיר    עינות מים חרש מצל וגבעות שמש    כי דבקה נפשי באהבת שירי קדש.    ואת בת ציון! רוחי תשחרך בלילה    כי נעמת מכל: ונחליך ההלכים לאט    ונזלים בין הפרחים לרגלי הר קדשך.    גם לא אשכח שנים מכי עורון כמוני    אחלי לקנות לי שם גדול כמוהם    הלא הם העורים תמיריס18 ומאנידס19    וגם טירסיאס20 ופנחס21 חזים מימי קדם    ומלבד אלה ארעה ואאסף לי עשתנות    חברות ומתאימות יחד כמו צפור שקד    מיטיב נגן במחשך ומבין עפאים בנשף    יתן קול זמירות כן זמירותי במחשכים.    ובכלות תקופות השנה כן תשובנה לקדמתן    אך לא לי ישובו צהרים ערב ובקר    ומראה פרח בכרמל או שושנה בקיץ    או עדר וצאן ופני אדם כאלהים.    אבל ענן וערפל יעטרוני מסביב תמיד    וכמת נגזרתי מששון וגיל בארחות חיים    וגליון פני תבל מפרש ושום שכל    כתולדות שמים וארץ נמחה ונשחת לעיני    ותהי החכמה עצורה מבוא בפתח העינים.    ולכן עקב זאת אנא אור עליון!    הגיה נפשי פנימה ובכל חדרי לבבי    אתה תאיר נרי והיית לי לעינים.    הרחק ענן וחשך והפץ אפל מפני    למען אראה ואגיד תעלמות לעיני בשר.    אז השקיף ממרום אל שדי האב    היושב על כסאו גבה מעל גבה    בעצם שמי האור: ומשם נתן עינו    והשגיח אל מעשי ידיו ומעשי יצוריו יחד.    מסביב לו נצבים צבא הקדש בשמים    כצבא כוכבים לרב ואת פניו ישבעו שמחות    ונעמות אין למלל: ועל יד ימינו ישב    זהר דמות כבודו הוא בנו יחידו.    בתחלה ראה בארץ שני אבותינו הראשונים    כי רק שנים היו אבות משפחת האדם    והם ישבים יחדיו בגן עדן מקדם    קצרי פרי חיים ומלאי ששון ואהבה    ששון בלי פראות ואהבה בלי קנאות    ושכני לבדד אלה שבעים מדשן ברכתם.    ואחרי כן הביט בשאול וגיא התהום בתוך    ושטן האורב שמה במעוף צוקה ואפלה    מחוץ לכתל השמים בעבר ממשלת הלילה    בהכינו בכנף עיפה וכף רגל נטויה    להגיח ממקומו לבוא לקצה גבול הארץ    הנראה מרחוק כיבשה בלי רקיע ממעל    אך כמו אד מים או קיטור יסבבנה.    כראות אתו האלהים מעל ראש המצפה    אשר משם יצף עבר הוה ועתיד    ואחרית דבר מראשיתו ויאמר לבן יחידו.    ""הראית בני יחידי! מגמת פני הצר    ההולך שם ברגש? אין מסגר לשמרו    ולא בריחי שאול ומטילי כבלי ברזל    וגם תהום רבה אין די לעצר בו.    כי הוא התמכר לעורר סערת נקמה    ועל ראשו תחול – ראש מתהלך באשמיו.    והנה עתה פרץ ויצא ממסגר אסיר    ומטות כנפיו ינפף לקראת חומת שמים    בקצה גבול האור: כי שת פניו    לבוא לארץ החדשה בית מושב האדם    לנסות להכחידו בכחו או לצדד לבו    להשחיתו בנכלי שקר – וגם השחת ישחיתנו    כי האדם יקשיב לחלקת לשון שקריו    ויעבר את מצותי מצוה אחת לבדה    שנתתי לעדות לו כי יסור למשמעתי    לכן יפל בנפלים עם יצאי ירכו    בנים לא אמון בם. ויד מי במעל?    הלא ידו במעל! הנקל חסדי בעיניו?    מה־לעשות לי עוד ולא עשיתי לו?    הן טוב וישר יצרתיו אף עשיתיו    וכח בו לעמד ולנפל אם יבחר    וכמו כן יצרתי הרוחות וצבא המרום    אלה העמדים לפני ואלה אשר נפלו    כי עמדים אלה באות נפשם עמדים    ואלה אשר נפלו באות נפשם נפלו    כי לולא ידים למו לנטות ימין ושמאל    מה עדות להם כי נאמנו בבריתם    או באמונתם ואהבתם? עקב כי יעשו כל    בחזקת היד עליהם ולא מרצונם החפשי    ובמה ישאו תהלה ואיך יעלה לרצון לי    בשמרם את פקודתם? ורצון להם אפס    ואין תבונה בם להכין צעקם מראש    יען כחם חסר לבחר ולמאן דבר    וכחמר נכבשים לעבד יד הגברת עליהם    ומה־לי ולעבדתם? ולכן חרצתי משפט    לעשותם כאשר הם: לבל ימצאו תאנה    להתגלל על יצרם או יציקתם וקרתם    לאמר הרוח הולך כאשר יעדתי מראש    ונטה לימין ושמאל כחק שמתי מקדם    או כדעתי הקדומה. אך זאת לא זאת    המרד ידם חרצה – הם ולא אני.    ואם ידעתי מראש כל אשר תקרינה    הלא דעתי מעולם לא הסבה מעלם    והמעל בוא יבוא אף כי נעלם מעיני.    ועתה איפה מאתי לא היתה נסבה    ולא דבר חק לחרחר הפשעים בי    ודעת עליון מקדם לא תוסיף ותגרע    כי הם בנפשם חשבו ובחרו עלילותם    יען בני חרים ביום הבראם כוננו    ובני חרים ישארו לעד עד עת התנקשם    כי לולא זאת עלי לחדש בריאתם    ולשנות חק עולם אשר אין להשיב    ואשר חרצתי מקדם בתתי חפש לחפצם.    והנה בגדים הראשנים כחפצם וזדון לבם    בחרו בגדו ונפלו: והאדם הבא אחריהם    נפתה ונדחה בערמתם. ולכן האדם לבדו    אתן לו חנינה ולזולתו לא אתן    למען ימלא כבודי ברב צדקי וחסדי    את השמים והארץ: אך חסד לבדו    ראשון וגם אחרון יעלה ביתר שאת.""    עוד אלהים מדבר וריח ניחח הורק    כעתר ענן הקטרת ומלאכי מרום הריחו    וצהלו פניהם מששון וענג אין די באר.    אך יתר מכלם הציץ בן האלהים    והופיע בהדרת קדש ואור אבי עד    זרח על פניו בעצם הודו ותארו    גם נכמרו רחמיו למראה עיני כל    וחן הוצק בשפתיו מהול באהבה נצחת    ולא יכל להתאפק ויען ויאמר לאביו:    ""אנא אבי! כחסדך חרצת אמר    וגמרת דין כסאך כי תחן את האדם    בעבור זאת תהלתך יודו שמים וארץ    והמונים המונים בזמרות ושירי קדש    גדל חסדך ירננו וקול לקראת קול    מסביב לכסאך יענה: ברוך אתה לעולם!    כי איך יסוף האדם ואחריתו עדי אבד    והוא יציר כפך אשר אהבת מתמול    כילד צעיר ויקיר? – היצור כזה יאבד    אשר נלכד בערמה ואולת קשורה בלבו?    חללה לך מזאת! חללה לך אבי    השפט כל יצור במשפט אמת וצדק.    היבצע הצר זממו ויניא תכלית שדי?    היעז הוא בהותו וטובך ישיב ריקם?    ובגאונו ישוב וירום כי הגדיל אשמתו    אף כלה נקמתו וימשך אחריו שאולה    כל משפחת האדם אשר תפש בשחתו?    האם תשחית עתה את אשר בראת    ולמענו תעזב ארץ אשר יצרת לכבודך?    ומה־תעשה איפה לתת מענה לסטניך    כי יגדפון וישאלון איה טובך וגדלך?""    לדבריו אלה ענה הברא לאמר:    ""הבן יקיר לי! בך רצתה נפשי    אתה בן חיקי אשר בך אתפאר    דברי וחכמתי אתה כחי וראשית אוני    היטבת לדבר דבריך ככל מחשבות לבי    וכסוד עצתי העליונה נחרצת מני קדם.    יש תקוה לאדם ואחריתו לא תכרת    מי החפץ יושע: אך לא מנפשו    כי אם בחסדי הנתון לו חנם    כי עוד אקים מצב לבבו ההרוס    אף כי נלכד בחטאו החמס נפשו    והרדה בו בפרך. כי אנכי אסעדנו    לשוב ולעשות חיל ועל אויביו יתגבר    ואנכי אנכי אסעדנו בשגם הוא בשר    וכחו כקנה רצוץ כחציר ביום אשמתו    אך בי עזרתו ועזר זולתי אפס    אחדים הבדלתי מראש כבחירי סגלה לי    מתוך שאר אחיהם כי באלה חפצתי    ולנותרים אתן קולי להזהירם כפעם בפעם    מחטאתם כי כבדה ועברתי כי קשתה    ושמתי מקלט להם כי אל חנון אני.    אף אורי יבקע לעיני הולכי חשכים    ולבם הקשה ירך עד ישובו ויתחננו    ולקול דברי יקשיבון. כי לתשובה ותפלה    ולמקשיב בקול דברי ברוח ונפש חפצה    אינני טח מראות ואזני לא ערלה    גם דעת אתן כמורה דרך בלבם    ואם למורה ההוא בשכל טוב ישמעון    ישיגו אור חדש להנחותם כל הימים    שיעדתי להאריך אף ולנצר חסד לאלפים    והם יבואו לבטח וחיי עולם יירשו    אך זדים ולצים לא יטעמו מטובי    והכבדתי לב קשה ועינים כהות אעור    כי אותם לבדם לא אחן וארחם.    אפס מלבד אלה עוד לאלוה מלים    האדם בסור ממצותי הוא בגד בברית    כי הפריע חק ומרד באל עליון    וכל תשועתו אבדה. ולמצא כפר לנפשו    אין כל מאומה רק להחרימו ולהאבידו    ולכן מות ימות הוא וזרעו אחריו    אם לא צדק ומשפט יתמו יסופו יחדיו    בלתי אם אמצא מליץ ישר במקומו    הנכון להשליך נפשו נפש תחת נפש    אז תענה צדקתי כי מצאתי כפר.    ועתה הגידו לי כל שכני מרום    איה איפה נמצא אהבה טהורה כזאת    מי יתן צוארו לטבח כבן תמותה    צדיק תחת רשע להביא תשועה לאדם?    מי אתי בשמים שאהבתו עזה ממות?""    הוא שאל כזאת: אבל קהל האלהים    לא ענו דבר ויחשו וישתקו בשמים    אין מליץ ושר להפגיע בעד האדם    ואין אחד מעפיל להתערב באשמה לא לו    לתת פדיון נפש. וכל מין האדם    באין פדות וכפר נגזר מארץ חיים    לרדת שחת וצלמות כי חרס הוא.    לולא בן האלהים אשר בקרב לבו    תלין אהבת יה הפגיע עוד ויאמר:    ""דבר יצא מפיך אבי! האדם ימצא חנינה.    האם חנינה הזאת לא תמצא כנפים?    הלא היא רכבת על כנפי הרוח    לקראת כל יצוריך ותחיש לקדם פנים    ללא שאלו ודרשו. אשרי האדם גם הוא    שככה תקדם פניו: כי אשם ואמלל בחטאו    אין לאל ידו לבקש פניה לעזרה:    ולתת לאלהים כפרו ולהקריב חטאת נפשו    לא תשיג ידו באשמתו כי רבה.    ולכן אנא שמעני! הנני להקריב במקומו    נפשי תחת נפשו: ועלי תשפך חמתך    כי לאדם תחשבני. ואנכי למענו אצא    ואעזב חיק אהבתך ועדיי מעלי אורידה    ואמותה הפעם תחתיו ברצון וטוב לב.    ימהר יחיש המות לכלות חמתו בי    ואתענה תחת ידו ולא לארך ימים.    אתה נתת לי חיים לעולם ועד    ועל פיך אני חי: אף כי ארדה    וצלמות יקח חלקי כאשר יוכל שאת    ושלם אשלם הכל כפי אשר יושת עלי    לא תעזבני בקבר לשלל רמה ותלעה    ולא תתן חסידך לראות שחת לעולם    אך אשוב אקום איקץ ואתגבר עוד    ואטרף טרף נפשי ומגבור אקח מלקוח    אז מכת מות לראש המות תשוב    ושח רום עיניו ומשניו ימוש קטב    ואני אעלה בתרועה ואסגיר שאול לשבי    ולכל ממשלת החשך אשים דלתים ובריח    ואתה משמים תופיע ובחן פניך תשקיף    כי הקיצותי עמך וכל משנאי השמדתי    ואשים קץ למות ומפגרו ישבע קבר    ואחרי כן אשוב כי ארכו הימים    ואעלה למעון קדשך והמון הגאולים אתי    לראות פניך אבי כי סר ענן וילך    וקצף אפך איננו: רק עתרת שלום    ושפע רצון עמך: אין זעם ועברה    אך רב נעמות ושבע שמחות את פניך""    הוא כלה לדבר: ורק בענות פניו    נראה כדבר בלבבו ומטיף אהבת נצח    עלי אדם אבד. אכן ראשית תהלתו    לסור למשמעת אביו: נפשו יכין לעלות    על המזבח לרצון ואזנו קשבת לשמע    מה־יצוה אבי עד. השמים ראו תמהו    לאמר מה־זאת? ועודם משתאים לדעת    איך יפל דבר – וקול משדי יבוא:    ""אתה בני לבדך בשמים גם בארץ    שלום תעשה־לי ולאדם אשר זעמתי.    הלא ידעת בחירי! מה־יקרו לי    כל מעשי ידי והאדם בראש כלם    אף שנוצר אחריהם. ולמענו תפרד מחיקי    ותעזב מושבך לימיני כי תסתר מעיני    אך לימים אחדים למען הביא תשועה    לכל מין האדם שאין לו תשועה.    ולכן אתה לבדך אשר בידך לפדותם    תהיה כאחד מהם כבני אדם לתולדתם    לשבת עמהם בארץ, וכבן בשר תולד    לפי מלאת הימים מזרע רחם העלמה    ולא בדרך גבר. ואתה תהיה לראש    לכל זרע האדם אף כי בנו אתה    כי כאשר בו נשחתו כל הדרת    כן בך יקומו כל העתידים לקום    כענפים משרש חדש ואין אחד מבלעדיך.    כי עונו נחשב להרשיע כל בניו    וכן צדקתך תחשב לזכות כלם במשפט    לבל ישימו כסלם במעלליהם טובים ורעים    רק ינובו משרשיך וחיים חדשים יינקו    כי עץ חיים אתה לכל המחזיקים בך.    ואיש צדיק כמוך בעמדך תחת האדם    יצא דינך למות ואחרי מותך תקום    ובקומך תקים אחיך הפדויים בדם חייך    ובזאת חסד ממרום ישבית רשע מתחת    כי בתתך חייך ותשים אשם נפשך    תציל לקוחים למות ולא תתן המשחית    לנגע באשר להם: ורק אלה תעזב    אשר לא דרשו חסד יהוה בהמצאו.    ואתה כי תרד לשבת כאדם בשפל    לא תקל נפשך ולא תגרע מערכך    יען רם כסאך על במתי שחקים    ולאל עליון דמית ולך מחמדי השמים    וכל אלה עזבת להיות למלאך מושיע    לתבל הנדחה מתחת לבל תאבד לעד    ובחסדך זה נוסף על מוצאתיך מקדם    יתר שאת לך להקרא בן האלהים    כי הגמל חסד יקר מגדול ונשגב    ולכן שמך ותהלתך יאתה לך כפלים    כי רק בערכך יקרה אהבה מכבוד    ועקב זאת איפה גם שפלותך תרוממך    ועל כסאי תשב כאדם בתור המעלה    ופה תשב ותמלך כאלהים ואדם יחד    בן אלהים ואדם ומלך המשיח לנצח.    הגבורה בידך נתתי ממשלתך תכון לעד    וצדקתך לדור דורים. ועתה היה לראש    לכל כסא ומשרה ולכל שלטון וממלכה    כי בידך נתתים. כל ברך לך תכרע    בשמים גם בארץ ובשאול מתחת לארץ.    וכאשר תופיע בשחק עם המון מלאכיך    ותצוה שר הפנים לקרא לדין יצורים    ביום הגדול והנורא יחישו מארבע רוחות    ויבואו כל החיים והמתים מדור דור    לפני כס משפטך: כי לקול התרועה    יקיצו המתים משנתם ויעמדו יחד לפניך    וכל קדשים עמך ואז תגזר אמר    מה־משפט הרשעים וכל מלאכי רעים    ולקול גערתך ישקעו ירדו כלם שאולה    אשר מיום ומעלה סגרת ומסגרת תהי    אין יוצא ובא לעולם. ובין כה וכה    תבל תבער כתנור ותהיה למאכלת אש    ומן אפר ודשן יבראון שמים חדשים    ואף ארץ חדשה וצדיקים ישבו בה    ונשכחו צרות הראשנות ועמל יסתר מהם    וימיהם ימי הלולים ופרי צדקה פרים    חדות יהוה מעזם ודגלו עליהם אהבה    עינם תחזה מישרים ואמת בהוד יפיה    ביום ההוא תניח שבט המשרה מידך    כי שבט המשרה אך למותר יהיה    והיה יהוה אחד הכל כאשר לכל.    ואתם בני אלים הבו השתחוו לפניו    כי לבצע כל אלה הוא הולך למות    הבו כבוד לבן והודו לשמו כשמי.""    כמעט כלה אל שדי לדבר דבריו    וקהל המון המלאכים הריעו בקול רנה    כקול המון חגג לא יספר מרב    וקולם ערב ונעים כמנעימי זמרת יה    עד אשר השמים צללו מקצה לקצה    וזה אל זה קראו ואמרו הושענא!    ויחדיו כרעו באימה לפני כסאות שניהם    וזרקו בהדרת קדש עטרות לרגליהם    המשבצות זהב טהור ופרח מגנזי מרומים    הוא הפרח הנאמן אשר איננו נבל    ואשר צץ ועלה אצל עץ החיים    בגן עדן מקדם: ורק באשמת האדם    לקחו אל מתחת ויטע אתו בשמים    כאשר היה שם מראש מקדמי ארץ    ונטע נעמן הזה מתערה כאזרח רענן    ושלח צלו על פני מקור החיים    אשר ממנו נזלים פלגי מי ברכה    הנתנים שקוי לציצים וכל מטע בשמים.    בציצים ופרחים אלה אשר לא יבלו    יארגו מלאכי צבאות את מחלפות ראשם    ויעשון כתלתלי זהב מלאים חן וזהר    וקשרים וצניפות אלה השליכו בלי סדרים    על רצפה הזכה אשר תופיע בשחק    כים זכוכית וישפה ובצבי שושנים נעלסה.    ואחרי כן שבו ועטרו עטרות לראשם    ולקחו כנורי הזהב התלוים ככלי נשק    ונצצים על ירכם: וטרם ישירו בקדש    פתחו ראש נגינתם במתק ונעם רב    לעורר אזן ולב להפליא הפלא ופלא    אין קול חסר ואין אחד נעדר    להיטיב נגן בשמים שכלם תמים מלמעלה.    אז ענו ואמרו ""לשמך נזמר אבי עד    שדי מלך עולם בלי תמורה ותמותה    ולאין גבול וקץ. יוצר כל היצורים    ומקור המארות אתה ופניך לא יראו    כי תסתיר לשבת בעצם הוד נגה    ואין לגשת לכסאך ורק כאשר תכסה    במסוה זיו קרנך ועב קל ובהיר    תשים כאהל סביבך ונראו שוליך כצל    כי כהה המראה מרב אור וזהר    וגם הצל יעור עיני השמים מהביט    ושרפים טרם יגשו יכסו פניהם בכנפיהם.""    ""וגם שמך נזמרה בן עליון מקדם    צלם אלהים ותמונתו אשר מבין עיניך    יציץ אל שדי ויופיע בלי קדרות    ואשר מבלעדיך לא יראנו כל חי    כי אור כבודו שכן בתאר פניך    ורוח קדשו אוה למושב לו בקרבך.    בך ברא השמים וכל אשר בהם    ובידך הפיל זדים אשר התנשאו למלך    כי ביום זעמו לא המעטת ברקיו    לירות לראש אויביו ולא הסבת לאחור.    אפני אש מרכבתיך עד אשר רעשו    כל יריעות שמים ברמסך חיל הנפילים    ועברת על צוארם כי כרעו נפלו.    ואחרי שובך מהכותם קראו צבא החיל    והודו לך בקהל: כי אתה לבדך    בן עליון נורא לקחת נקם ממשנאיו.    ולא כזאת יעשה לאדם נפל בערמתם    כי הקלת דינו אתה אבי הרחמים    והטית אליו חסד. וכראות בנך יחידך    כי אמרת בלבך להקל דין אנוש    ולהטות אליו חסד התאמץ להשיב אפך    וליחד חסד ומשפט אשר בפניך נפגשו    כי עזב כסאו העמד שם לימינך    והערה למות נפשו לכפר בעד האדם    איה אהבה כזאת אנה נמצא כמוה    בלתי בלב־יה! אשריך בן האלהים    אשריך גאל האדם! לשמך תזמר נפשי    ותהלתך יגיד כנורי: כי מיום ומעלה    לא אגרע תהלתך מן תהלת אביך.""    כזאת חגו בשמים ממעל לכוכבי אל    וצהלו לבלות עתותם ברן וזמר יחדיו.    ועד כה וכה והשטן דלג ויתהלך    על גב הגלגל הגדול והעליון    מעל ארץ ושמים: הוא הגלגל החיצון    המבדיל בין הכדורים מפיקי אור פנימה    ובין גבול תהו ואחזת חשך הקדמוני    והוא רק מרחוק נראה לעין כגלגל    אבל מקרוב כמישור גדול רחב ידים    אפל שמם ושומם: אישון לילה ישופנו    ובעד כוכבים יחתם וסערות תהו יגעשו    ויחשבו להעתיקו ברעש ורגז ואין נחת    לבד מעבר מזה למול קיר השמים    ישתק הרוח מזעפו כי שם הרוחה    ושביב אור קטן יבקע ממרחק רב.    ועל גלגל הזה מתהלך הצר במרחב.    כמו פרס נודד מאימאוס22 הר מולדתו    אחרי שכבת השלג חסמת צאן קדר    ולבקש שלל מרחוק כי יחסר טרפו    ידאה יטוש בהרים לבלע בשר כבשה    או גדי רך מעדרי צאן הרעים    עלי שפת גנגעס והידספעס נהרות הדו    אך מדי עברו יסור ירד בערבה    בישימון דרך סריקנא הוא עמק השוה    ששם יעבירו בני חינא כלי קנה וגמא    ויוליכום בנס ורוח כאניות בלב־ים    כן ידרך הצר לבדד במרחבי הגלגל    הסער והמה כים בבקשו לטרף טרף    והוא הולך לבדד כי במקום הזה    יצור חי או מת לא נמצא עד כה    אך אחרי זה בהתערב חטא והבל    במעשי ידי אדם עלו שמה מארץ    המון פחזים וריקים כאגלי אד ברוח    וכל קלי ערך ופעלי שוא ואון    אשר בהבל יהבלו ולבם סמוך בטוח    לקנות שם וכבוד וחלק בנחלת אל    בימי חייהם בזה או בחיים הבאים:    וכל היגעים להשתכר בפרי אמונת שוא    וקנאה יתרה בארץ הלא הם המבקשים    להשתבח בתהלת אדם כל אלה לקחים    די גמולם הלום מקום ריק כמעשיהם:    כל ילידי הדורות בטרם אם הורתם    כלתה מלאכתה בם: נפל בלא יומו:    הפכפך וזר בתולדתו! ונולד ממיני כלאים    בהפרדם מן הארץ יעלו ויתעו הלום    ויכלו בהבל כחם עד קצם האחרון    ולא יגורו בלבנה כאשר חלמו החלמים    כי נחלה הזאת יאתה לאחזת קדושים    שעלו חיים שמימה או אישים ידעים    העמדים ממעל לאדם ותחת מלאכי יה.    והנפלים שילדו הנשים לבני אלהים מקדם    המה הגברים מעולם באו כלם הנה    כי אנשי השם ועלילותם הכל הבל    ואצלם בוני המגדל בבקעת ארץ שנער    אשר עוד הלום לו מצאו החמר    לא יבצר מהם לבנות בבל חדשה.    ואחרים נהרו ובאו איש איש לבדו    עמפדקלס23 אשר דלג בלהבות אש עטנא    למען יתעלם פתאם ויאמרון אלהים הוא    וקלעמברטוס24 שדלג בים כי כלתה נפשו    לבוא לגן עדן אשר חזה פלאטא    ואנשים רבים כאלה אשר רבו מלספר    פתאים אוילים ונזירים ואף כמרים שנים    לבנים שחרים וברדים לפי צבע רקמתם    וגם רבים באו מן העלים ברגל    לבקש המת בקבר וחי הוא בשמים    ואלה אשר במותם מתעטפים במעיל דמיניק    ומתחפשים באפר פרנציס כי יבטחו בזאת    לבוא לפרדס בשלום. והם עלים תחלה    ועברים דרך גבול שבעה כוכבי לכת    ומזרות שמים וכסיליהם: ומשם לחוג הרקיע    הצח כעין אלגביש ואשר ינוע תחתיו25    ומשם יגיעו לגלגל הסובב והמסבב כל.    אז יראה פטרוס כעמד פתח השער    אחז מפתחות בידו ושמר לעת בואם    אך טרם יציגו רגלם לעלות למרום    והנה סערה באה מעבר מזה ומזה    ותשאם מרחק רב ותזרם כמץ ברוח.    אז ראיתי בעיני כי מצנפות ומגבעות    בגדי בד ונשאיהם כלם ישא רוח    כהנדף קרעים בלים וכאבק פרח יחדיו    וכן שארית הקדושים עם תורים וחרוזים    ומכתבי כמר הראש הנחה התרה וסליחה    כל אלה גנבתם סופה לצחק בם    ובזה יעלו למעלה וינשאו כלם למרחוק    מגב הגלגל וחוצה לחצר רחב ידים    הנקרא אחרי כן בשם פרדס האוילים    הנודע כיום לרבים ואשר רק לפנים    לא ידעו איש ולא הדריכהו בני אדם.    כל מחשכים אלה מצא השטן במסעיו    והתמהמה בדרך מבוכתו עד ראותו אור    מציץ מן החרכים כקרן מעפעפי שחר    וישא רגליו הנה. והנה לעיניו מרחוק    לולים כלילי יפי עלים ומגיעים שמימה    ושם בנין תלול כשער היכל מלך    ואל עבר פניו מקלעות ספיר וכתם    וגלת כתרתו משבצה באבני אופיר    אין על עפר משלו העשוי בידי אמן    או משוח בששר. והמדרגות כמעלות הסלם    אשר מלאכי השרת עלים וירדים בו    הוא הסלם שחזה יעקב בחלום הלילה    בשכבו תחת הרקיע בחלקת שדה לוז    כאשר ברח מאחיו וילך פדנה ארם    ובהקיצו משנתו קרא: זה שער השמים!    וסוד נסתר וצפון בכל המעלות האלה    ולא תשארנה תמיד כי לעתים תלקחנה    ותתעלמנה בשמים. וים טהור כישפה    כעין פנינים נמגים שטף מתחת להן    וכל הבאים מארץ מבני אדם במותם    יגיעו שמה באניות בלוית מלאכי יה    או ינשאו מעל הים ברכב וסוסי אש.    כאשר הקריב האויב פתחו לו המעלות    להתגר בו עתה ולהראותו לדאבון לבו    פתח עדן העליון אשר נגזר ממנו.    ומנגד למבוא הזה לעמת עדן העליון    נפתח מעבר מתחת עד לבא הארץ    והמעבר רחב יתר ממעבר להר ציון    אשר עשה אלהים אחרי הימים ההם    מעל לארץ נבחרת הארץ שאהבה נפשו    ששם עברו ושבו מלאכיו כפעם בפעם    לבקר שבטי סגלתו ולהגיד סודו ליראיו    ועינו תמיד בארץ אשר דרש אתה    מתוצאת הירדן בדן ועד באר שבע    גבול ארץ הקדשה לפאת נחל מצרים    בואך ארץ ערב. אך המעבר לארץ    רחב ידים למאד וחשך לא יעברנהו    כי נתן חק לגבולו כחק לגלי הים.    והשטן בעמדו עתה בין שלבים התחתים    בלול זהב העלה ומגיע שער השמים    תמה לראות פתאם תבל הזאת ומלאה.    כמרגל המשליך נפשו אחרי לכתו בחשך    ובישימון כל הלילה הגיע כעלות השחר    אל ראש הפסגה באחד ההרים הרמים    אשר משם יביט ישתאה למדינה טובה    לא ראה מלפנים: ועיר ואם בממלכה    כלילה בפאר מגדלים ופנות גבהות ויפות    אשר יאדימו כזהב בצאת השמש בגבורתו    כן אחז תמהון אבי רוחות הרעות    בראותו בריאה החדשה אף כי ראה    מעונות מרום מקדם. ורוח קנאה עברו    כי רעה עינו בתבל מכלל יפי.    וממצב רגליו הרם מעל לחוג שחקים    וצל כנפי לילה החל לתור מסביב    ממזל מאזנים קדמה עד למזל גדי    המציא מזרות בעתו מעבר לים האחרון    עד קצה השמים. ואחרי כן הביט    לרחב השמים צפונה עד ציר הנגב    ולא התמהמה שם כי נחפז לעוף    למחוז תבל הזאת אשר ראה לנכחו    וברוח צח חיש קל ישוט ארח עקלתון    בין צבא רב הנצצים ככוכבים מרחוק    ומקרוב הם כארצות או כאיים נעימים    וכמו גנים נחמדים הנודעים בפאתי מערב    שדי חמד וכרמל ועמקים עטפי פרח    איים כלם מחמדים. אך מי היושבים    במנוחות שאננות אלה לא עמד לחקר.    ומכלם הופיע לעיניו שמש האדם כזהב    המאיר שמים בהודו ולקראתו יחיש פעמיו    בשביל מרומי שחק ואין מכיר עקבותיו    אם יגביה ויעמיק או יישר דרכו    אם ינטה לצלע או יסור לארך    לאשר שם יתנשא המאור הגדול לבדו    ויפיץ אורו מרחוק על שאר הכוכבים    הפנים לעין אדונם ויראים לגשת אליו    והם רצים במחול מסביב לאור פניו    במדה ומספר נכון לימים חדשים ושנים    כי יחישו לסובב מעגלם באות נפשם    או נמשכים בחבלו וקו אורו השואף    והשלח חמו בנחת בכל מקומות ממשלתו    וכל עבר ופנה אף בסתרי תהום    משפע טובו יינקו ואין עין ראה    כי כן התנשא השמש בעז תפארתו.    ועדיו הגיע השטן ויעל ויחן עליו    בירכתי מקום אחד הנעלם מחזי השמש    ולא שזפתו עינם בקנה מחזה מעולם.    וזה המקום מצא נפלא בזיו אורו    אין על עפר משלו בפז ואבני חן    ולא נראה שם חלק כחלק שוה    אך חלק כחלק נאור מקרני פניו    כברזל להט באש. מקצתו דמה לזהב    ומקצתו לכסף טהור: ואם כעין אבנים    הוא כנפך ותרשיש אדם או פטדה    כשתים עשרה אבנים הנצצים בחשן אהרן    וכעין אבן החפץ הנזכר בפי רבים    ועין לא ראתהו. הוא האבן הצפון    אשר חכמי ארץ לשוא בקשוהו מאז.    ואם מצאו בחכמתם מה־למעלה ולמטה    לא השיגו אבן חפצם עד היום הזה.    ומי יתפלא עוד כי שדות וארצות    יזובו סמים שנים ועפרות זהב יזקו    אחר אשר השמש כאמן וחכם חרשים    יביט ממרום שבתו יגע בחמר מתחת    יפליא לשנותו כרגע להתיכו או להקשותו    וילבישו בהדר צבעים נחמד וטוב למראה.    ושר השדים התבונן אל המקום ותפארתו    בלי כל תמהון ועיניו תצפינה למרחוק    ומשוטטות לכל עבר מאין צל מנגד    כי השמש שם יזרח לכל גדותיו    כקרני אורו בצהרים בהלו מקו השוה    אין דבר מחשיך ואין צל נטוי    והרוח צח מאד להגדיל מאור עיניו    עד אשר ממרחק יביט לקצות מעגלו    והנה מלאך אור נצב שם לעיניו    הוא המלאך אשר יוחנן ראה בשמש    ואף כי פנה שכמו לא חסר נגהו.    על ראשו יציץ נזר זהב וקרנים    וקוצותיו תלתלים יזהירו על שכמו    הנחפה בנוצת כנפיו. והוא עמד כאיש    שלח לעשות גדולות ולבו יהנה נכבדות    ואבי הטמאה מלא שמחה ותקוה טובה    במצאו איש להורותו הדרך לגן עדן    סכת שלום לאדם: כי זה־תכלית מסעו    וראש לכל צרותינו. וכעת התנכל בלבו    לשנות תאר פניו לבל יקרנו אסון    או מוקש בדרך. ולכן התחפש עתה    ככרוב נער ורך ולא כאחד העליונים    אך כאחד הבחורים מבני גיל במרום    כליל בחין ערכו מרגלו ועד קדקדו    כי להתנכר למראה אין משכיל כמוהו    מבעד לפאר ראשו שלח פרע שערותיו    כרהטים על לחיו: ונוצת כנפיו עשה    כעין צבע רקמתים עם נקדות זהב    מתניו חגורים באזור כאץ לרוץ ארח    ולפלס מעגל צעדיו ישען במקל כסף.    וקול רגליו נשמע כאשר התהלך שם    ואזן מלאך האור שמעה ותבן לה    ויאר פניו אליו: וטרם הקריב הכירו    כי הוא אוריאל אחד משבעת השרים    העמדים לפני אדני לשרתו אצל הכסא    ושבעה שרים אלה הלא עיניו המה    המשוטטים בשמים ובארץ והרצים להביא דברו    גם בים וביבשה. והשטן קרא ואמר:    ""אוריאל אתה אחד משבעת צבא הרוחות    כלילי הוד והדר העטרים כס יה    ומשמרתך לקרא ולהגיד דבר חפצו הגדול    בקהל שמי מרום בהתאסף בניו יחדיו    המקשיבים לקול פקודתך. וגם הלם נועדת    לשאת כבוד כזה לפי מצות המלך.    וכמו עין עליון תבוא כפעם בפעם    לבקר בריאה החדשה היא תבל הזאת.    ואנכי נכסף נכספתי להביט ולהבין הנה    מעשה ידי הברא ונפלאותיו בתבל זו    ולראות פני האדם ראשית חפצו ושעשועיו    אשר למענו הפליא לעשות כל אלה    ולכן הרחקתי נדד מבין צבא הכרובים    ובאתי עד הנה. הגד נא רב השרפים    באיזה מן הכדורים הזרחים פה סביב    הכין האדם זבולו? או האין זבולו נכון    וכל כדור לפניו לשבת באשר יבחר?    כי אתו אבקש לשים עיני עליו    להביט תמונת פניו והוד צלמו אשבח    כי הלא הבורא הכין תבל לשבתו    וחסדיו עליו הריק למען נשכיל ממנו    וגם מכל המעשים אשר תחת השמש    להודות לאדון כל אשר בצדק ומשפט    השליך שטניו ובגדיו אל שאול תחתית    ותחת חיל האבדים הקים לו מעפר    יצורים חדשים וטובים אשר לעולם יעבדוהו    הצור תמים פעלו וכל דרכיו משפט!""    כזה דבר המכזב החנף ואין מבין    כי כאדם כמלאך חנפה לא יכיר    והיא אחת הרעות לולא יעצרנה האל    תהלך בשמים ובארץ ועין לא תשורנה    בלתי עינו לבדו. ולעתים גם הנבון    אף כי לבו ער תשעינה עיניו מראות    כי רמיה קרובה: ואך בתמתו ובטובו    רע לא יחשב כי איננו לנכחו.    וכן קרה לאוריאל כי נפתה הפעם    בחלקת לשון שקר ושר השמש הזה    אשר עינו חדה מכל צבא השמים    שגה בראה לתמתו ויען את המשגה:    ""מלאך יקר ונעים! חפצך להביט פה    אל פעלות אדני למען הגיד תהלתו    שעשה פלא הוא איננו חפץ יתר    להיות לבשת לך: כי אם ליתר שאת    ולכבוד יחשב לך אחרי אשר נדדת    ובאת מרום שחקים לראות כאלה בעיניך    אשר אחרים שמעו לשמע אזן בשמים.    כי אמנם פלאים כל מעשי אדני    כלם מחמדים לעין ולזכרם תאות נפש    אך איזה יצור מצא חקר מספרם?    או מבין בחכמת אלהים מבטן מי יצאו    כאשר צוה ונבראו? ואנכי ראיתי החמר    הוא חמר הקדמוני וראש עפרות תבל    בעודו בלי סדרים: ולקול דבר אלהים    חרד והיה לגל. אז שקטה מהומה    מבוכה שמעה לקולו וים תהו ובהו    הקשיב פקודתו לאמר: עד פה תבוא!    ולקול תתו אמר שנית מן השמים    סר החשך וילך ויהי אור תחתיו    ומרב פרצים ופרעות יצאה הרוחה    ויסודות הבלולים יחד נפרדו איש למקומו    לארבעה ראשים עפר מים רוח ואש    וחמר החמישי אשר ממנו עצם השמים    עלה ופרח למעלה כהמון נשיאים ברוח    וחלקיו יסבו בלכתם הלוך וסבוב במעגל    ומזה היו לכוכבים רבים לאין מספר    והליכות עולם להם כאשר אתה ראה    כלם שמרים מקומם גבר במסלתו ילכון    ומקיפים תבל זו בחומה לה מסביב.    ראה הגלה למטה הזרחת מעבר מזה    באור לא לה הלא היא הארץ    בית מושב האדם: לאור זה יקרא יום    וחשך יכסנו בלילה כנטות חצי הגלה    לאחור מפני השמש לולא הירח במועדו    הוא המאור הקטן כשכן קרוב מנגד    יחיש להגיה חשכו: כי חדש בחדשו    ישלים יחדש תקופתו ותאר פניו ישנה    פעמים שלש בשמים מלא וחסר חליפות    להאיר ארץ עפתה ולמשל בלילה.    כברת ארץ הזאת אשר אני מראך    הוא גן עדן בית המעון לאדם    ותחת צאלים אלה עמדת סכתו    זה דרכך לנכח כי לא תשגה    ואנכי הולך לדרכי “ויפן וילך לו.”    והשטן השתחוה לפניו להודות לו ולשלחו    כמשפט קטן לגדול כי עשות כבוד    ותת לאיש יקרו חק ולא יעבר בשמים.    ואחרי כן התאזר באמץ ותקוה טובה    וכרדתו מחוג השמש שת פניו ויעף    אל ארץ מתחת. ויעבר במורד ארצה    כגלגל לפני סופה ולא עמד בדרך    עד בואו ניפאטעס26 וינח בראש ההר.      תם ספר שלישי.     ספר רביעי   אהה מי יתן וקול הקרא ההוא    אשר ראה החזון שמע אז במרום    בהנגף התנין שנית והתמרמר לנקם נקם    מאת ישבי הארץ; והקול ההוא קרא    “עורו ישבי הארץ!” מי יתן איפה    וקול הקרא ההוא הזהיר גם את אבותינו    ונשמרו מפח יקוש מאויב הבא בסתר.    כי באש עברתו הגיע השטן עתה    המתעה את האדם טרם ילשין אתו    וזמם לקחת נקמתו מאיש חלש ונקי    נקמת מפלתו במלחמה ורדתו לבור שחת.    ולא עלץ בלבו כי הצליח במסעיו    ולא גאה בנפשו כי עבר בחפזון    דרך רחוקה ונוראה; אך נתן עיניו    לבצע מחשבתו הרעה, וטרם יפיק זממו    אחזוהו חבלים כיולדה ונהפכו עליו ציריו    כי רוח הרעה בעתתו כשער קטב    מתניו מלאו חלחלה לבו חלק בקרבו    ואש קדחה בהגיגו כשאול תחתית.    כי במקום שהוא שם השאול אתו    כאשר יסע ויחנה או ישנה מקומו    כן כענן יכסנו לא יעזבנו כרגע.    וכעת זכר מצוקתו אשר שכח כמעט    ובמרירות לב התבונן מי היה אז    ומי הוא עתה; כי ידע אחריתו    כאשר ירבה להרע כן ירבו מכאוביו.    פעם ישא עינו לגן בעדן מקדם    ויביט ברוח נכאה צבי תפארתו מנגד    ופעם יביט שמימה אל השמש בגברתו    הצפה מחוג שחקים כצפה מעל המגדל    ומרוב שרעפיו נאנח וישפך שיחו לפניו.    ""בשמך שמש אקרא נאדר בכבוד והוד    משגיח מרום ממשלתך כאל בתבל החדשה    וכוכבים מפניך יבושו יסתירו פנים כלם    בשמך אקרא בקול – לא בקול ידידות    רק להגיד לך מה־געלה נפשי    בקרני אור פניך הבאים אלי להזכיר    מה־גדלה משמרתי אשר נדחתי ממנה    וכמה גבה משכני ונשא מעל משכנך    טרם גאוני וגאותי הורידו אתי בשפל    כי נסכלתי להלחם במלך הגדול בשמים.    אללי לי מדוע יצאתי להלחם בו    ולא כגמול זה השתכר לקחת מידי    עקב כי בראני והושיבני בתור המעלה    ומעודו לא הכלים פני מקבל טובו    וגם עבדת משמרתו לא היתה בפרך    מה־נקל היה לי להודות לו חסדו    ולתת תהלתו בשכרו כי לו יאתה    אמנם כל טובו נהפך בי לרעה    ומחסדו פרח זדון כי מרב הגדלה    קצתי בחיי להכנע ודברתי אל לבי    עוד אחת מעט ואעלה להיות עליון    וכל תגמולוהי עלי ימחה מספר הזכרון    כי להודות לו חסדו ואמונתו לבקרים    עיפה נפשי מנשוא היה עלי לטרח    אך שכח שכחתי כי חנני בכל    ולא התבוננתי אל המכיר חסד גמלו    וחשב כחוב לו הוא כמשלם נשיו    בלי תת מאומה ובלי משא וטרח.    לו עשני הבורא כאחד המלאכים הקטנים    כי עתה שלותי ולא ידעתי רגז    כי בשפל ערכי לא קם הזדון    אך אולי נטיתי גם משפל ערכי    אחרי אחד השרים מראשי צבא המרום    אשר נשאו לבו למלך כמוני היום    אפס ראשי הצבא גבורי חיל כמוני    לא נפלו במסה כי שמרים פקודתם    ונאמנים מבית ומחוץ אין בהם כושל    האם חסרתי כח למשל ברוחי גם אני    ולהיות נאמן כמוהם? ומי היה בעכרי    הלא אל עליון אשר חלק אהבתו    לכל אחד כרצונו? ולכן ארורה אהבתו    כי אהבתו כשנאתו שמתני לקללת עולם    וארורה את נפשי כי באותך ורצונך    הלכת עמו בקרי ותקראנה אתי כאלה    הוי אמלל כמוני! אנה איפה אברח    מפני זעף נצח מפני שבר אנוש?    אם אסק או אשקע השאול לנכח    אם יעטף רוחי השאול בחדר לבבי    ואם אציעה תהום שם בור שאון    אשר לפניו גיהנם לגן עדן יחשב    ירגז לי מתחת ויפתח פיו לבלעני.    אמרתי בלבי דום! האין מקום לתשובה    ואין יד לסליחה? אין פתח תקוה    בלתי בהכנעי לפניו; וגאותי לא תתנני    להשפיל נפשי כזאת וגם ירא אנכי    פן אהיה לבוז לחיל הרוחות מתחת    אשר הדחתי בחלקות והבטחתי על שקר    כי אריב עם שדי וגם יכל אוכל.    אוי ואבוי לי! הידעים הם מצוקתי    כמה אשא ואסבל להחזיק בשקר זה?    ובעוד הם מכבדים ומנשאים אתי בשאול    כיושב על הכסא תתעטף נפשי באנחתי    ועלי לבי דוי. הכי הרהבתי חנם    לשאת שבט וכתר להיות לאב ולראש?    ואנכי הלך וירד אב הנני לצרה    וראש לדעת מכאוב וזה חלקי מכל גאוני.    יש אמרים לנפשי יתכן לי להתודת    וכמודה ועזב ירחמני ועל במותי ידרכני    אך בשובי לבמותי האם לא ישובו    מחשבות רהב ואון? הלא מרב כל    חיש אשקר באמונתי אשר נשבעתי בחפזי    ולא אשלם נדרי נדרתי בצר לי    כי איך יתכן להתרצות באמת ובתמים    ושנאת מות כבר קרעה סגור הלב?    ולכן דבר כזה יתנני להתפרץ עוד    ולהגדיל לי השבר; וחלף מרגעה קטנה    אמצא רב עמל עם משנה שברון    ומשפטי ידע זאת לכן ימאן לתת    כאשר גם אנכי ממאן לבקש שלום    ובכן אפס תקוה. והנה הוא יצר לו    האדם ילד שעשועיו תחת נדחים כמונו    ותבל הכין לשבתו – עתה סורו ממני    גם תקוה ופחד נחם הסתר מעיני    כי חדל הטוב וישעי וחפצי ברע    כי ברע לבדו אנחל לי נחלה    באחזת מלך השמים וינתן לי חלקי    עד חצי המלכות כאשר משפחת האדם    וכל תבל הזאת תראה בקרב הימים.    עודנו מדבר ופניו קדרו מרגשת לבו    וחורו שלש פעמים מזעם קנאה ושבר    עד שנשחת תארו אשר התנכר לעין    ולא יכל להתחפש עוד בצורתו הנכריה    כי אין למלאכים רגשת פעלי און    עד להשחית תארם. ולכן בדעתו זאת    השביח שאון קצפו וכסה בדממה פניו    כפי המלמד בערמה. הוא היה הראשון    אשר נשא כזבים תחת מעיל צדקה    להסתיר מעיני ראיו מזמה רעה ונקמה    אפס לא שקד לשנן ערמתו היטב    ולהונות את אוריאל שנית; כי ידע להזהר    וישם עינו עליו ברדתו סביבות אשור    וירא משחת מראהו על ראש ההר    בשנותו את טעמו ופניו לא היו עוד    כפני מלאך טוב כי רגז והשתגע    בחשבו שהוא לבדו ואין ראה אתו.    והוא עבר והקריב לקצה גבול עדן    ושם גן הנעים וגדר תלול סביב    הנשקף ככרמל על פני ישימון רב.    מכל עבר במורד סבכי עץ עבות    נעצוצים ונהללים חסמים את העברים    וממעל להם צאלים רמים ונשאים מאד    ארזים ברושים שטים וכפות תמרים    כלם נחמדים לעין כמראה הלבנון    וצאלים רבים עלים טורים עלי טורים    להוסיף לוית חן ויפי לבמות היער.    וממעל לראש כלם נצב גדר הגן    אשר מעל גבו השקיף אבינו הראשון    והביט אחזתו מתחת מרחק רב סביב    ולמעלה מגדר זה שתולים שם במעגל    שדרות עצי חמד נשאי פרי הדר    אשר פרחם ופרים יזהירו יחד כזהב    כעין צבע רקמתים. ושמש ישיש מחפתו    לשים עינו עליהם כי יאדימו יותר    משחק בערב צח ומראה הקשת בענן    והמקום כלו מחמדים צבי הוא בארצות    הרוח הולך וצח עד למעלה ראש    וכחם צח באביב יתן שמחה לנפש    ומרפא לדאגת לב בלתי לב נואש    ומכנף ארץ המקטרת מכל ראשי בשמים    צפון ותימן יפיחו יריקו ריח מגדים    ויתלחשו מאין גנבו ושללו הבשם הזה.    כמו יורדי הים מחוץ לכיף התקוה27    בעברם חוף מזמביק מפאת צפון וקדים    יריחו הבשמים הנוזלים מסבא בערב    ולריח ניחח הזה יעצרו מרוצת האניה    כי יחפצו להאריך דרכם בלב־הים    כן בשם הטוב הרחיב לב הצר    הבא כמלאך משחית; ולא מאס להריח    כאשר מאס אשמדי ביום חשקה נפשו    בכלת בן טוביה וריח מרקחת דגים    הבריחו מארץ מדי ויגרשהו ברוח קנאה    ארצה מצרים ויאסר שם בנחשתים.    והשטן העפיל לעלות במעלה הר העקב    וילך אט ומתעצב עד קצה הפסגה    אך משם והלאה אין דרך ומסלה    כי סירים סבכים קמשונים וחרלים    עלו כגדר מסביב וסגרו על העברים    לבל יעלו שמה גם בהמה ואיש    ושער לגן אין בלתי הפנה קדים    והוא מעבר השני. ואבי הפריצים ראה    ויבז בעיניו לבוא דרך שער הנכון    רק כארחות פריץ דלג פעם אחת    מעל לתל וגדר והתנפל על רגליו פנימה    כמו זאב ערבות רעב ומשחר לטרף    יארב ישקד בנשף לעת האסף העדרים    ואחרי הסגירם הצאן במכלה וגדרות בשדה    חיש קל ידלג מעל לגדר המכלה    אל תוך העדר; או כגנב מתאוה    לאסף הון עשיר ואין לפרץ בדלת    הסגורה במנעול ובריח ובעד החלון    או מעל הגג יבוא לבית האוצר    כן ראש הגנבים בא לצאן האלהים    וכן רבים אחרים שכירים בצעי בצע    פרצו פרץ כמוהו ובאו בקהל אדני.    ומתוך הגן עלה וישב ככוס חרבות    על עץ החיים העמד שם בתוך    הגדול בעצי הגן. אפס פריו הטוב    לא מצא לחיים ולא עלהו לתרופה    כי ישב שם להביא מחלה ומות    לבעלי נפש חיים; והוציא רוש ולענה    מפרי עץ הדר אשר נטע אדני    לאות לחיי נצח. כן דרך כסל    לכל נברא ונוצר המצא דבר טוב    עקב לבו מהבין גדל יקר ערכו    וטובו יהפך לרע או למלאכה נמבזה.    ומעל ראש העץ הביט כמשתאה    לכברת ארץ קטנה כלילת חן ויפי    המלאה כל טוב ותענוגות בני אדם    כנוה ברום שמים. כי הגן הנחמד    גן אדני הוא שנטע בעדן מקדם    וגבול עדן יצא מעיר חרן קדמה    ונסב מגדל המלך אשר לזלוקי הגדול28    הוא מגדל־עז בנוהו מלכי יון    והארץ לפנים תחשב לבני עדן בתלשר.    בקרן בן שמן הזה נטע אלהים    את גן עדניו ויצמח מן האדמה    כל עץ נחמד למראה וטוב לריח ומאכל    ועץ החיים בתוכם גדול ואדיר מכלם    פריו קדש הלולים וכעין זהב לטהר    ואצל החיים המות! הוא עץ הדעת    אשר לדעת טוב לקחנו רע לנפשנו    ומעדן לפאת נגב יוצא נהר גדול    לא ישנה ארחו רק ישר הולך    בתחתית הר העקב; כי אלהים הרים    ההר הטוב הזה אשר עליו הגן    ועשהו כתל נשקף על שטף הנהר    ומקרבו נבעים המים בערקי ארץ צמאה    והיו למעין ופלג על גבעה נשאה    להשקות את הגן. ולרגל ההר ישובו    ישתפכו לתוך הנהר ומשם יפרד    והיה לארבעה ראשים וכל אחד אחד    סבב הולך דרך ארצות ומדינות שנות    אשר אין לי להוסיף בזה דבר    רק לא אחריש מדבר גדולות ונכבדות    על מוצא המים נחלי עדנים אלה    השטפים דרך עקלתון בארץ ספיר אבניה    שם הבדלח והשהם עם עפרות זהב    וכפלגי אלהים ינטו יתעו לכל עבר    בין צאלים עבתים להיניק מצוף מתקם    כל עץ וצמח וכל ציץ ופרח    אשר לא ביד כרמים ויוגבים נטעו    במו תלמי שדי או בערוגות הכרם    רק יצאו מאדמה אם לכל זרע    הנותנת את יבולה בגבע גיא ומישור    כן במקומות ראי שמש לבקרים    וכן במקומות חסרי אור שמש    הקדרים מני אפל וצל נטוי בצהרים.    אך נוה שאנן אשר הוכן לאדם    אין כמוהו ליפי כליל הוא בהדרו    עציו יקרים מאד נטפים לט וצרי    ונשאים פרי מתוק כעין זהב למראה    (הלא הם תפוחי זהב מכרמי חמד    אשר חשבום המשלים לאזרחי מערב)    ובין העצים רחבות כרים רעננים    ונאות דשא למרעה צאן ובקר    ואל גבעות תמרים עמקים יעטפו פרח    פרח מלא צבעים ושושנה באין חוחים.    ומקצה אחר מנגד מערות ומחלות עפר    כבתי מקרה בשרב אשר ממעל להן    תשלח הגפן שריגיה ואשכלות ענבים    ופלגי מי מנוחות יהמו יחמרו במורד    ונוזלים בין הדסים העטרים כל שפה;    הנצנים יתנו ריח וצפור כל כנף    לקול עלה נדף ישירו מבין עפאים    העצים ימחאו כף וכל המקום ומלאו    מבקר עד הערב עת הזמיר יחגו.    והאויב לדאבון לבו ראה מחמדים אלה    וכל נפש חיה יצורים רבים למיניהם    אך שנים מהם עלים בתאר ותפארת    בעלי קומה ומדה כתאר בני עליון    עז והדר לבושם והוד ישאו בנפשם    ופניהם פני אדנים המשלים בכל    כי על פניהם יזרח צלם אלהים    אמת דעת וקדש עם תמת ישרים    ולאדם שככה לו הלא יאתה הממשלה    והם שנים שניהם בדמות זכר ונקבה    לו יתר בינה ותפארתו כח יד    ולה יתר נעם ותפארתה לוית חן    הוא לבדו לאדני והיא לאדני עמו    רחב מצחו הדר פניו ורום עינו    יענו ויאמרו לכל כי הוא השליט    קוצותיו תלתלים שחרות שרקות    נפלגות בחצי קדקדו ותלויות עד השכם    ומחלפות ראשה ארכות קוצות שער צהב    מפזרות כשריגי הגפן בלי ערך וסדרים    ויכסו חלקת בשרה כצעיף עד הטבור    בזאת נכרת לעין כי נכנעת מפניו    והוא ימשל בה בנחת ולא בחזקה    כי באות נפשה תכנע תחת ידו    ותמלא חשק לבו בבושת פנים וענוה    רגע תתחמק ממנו להתגר בו באהבה    ורגע תשוב אליו לתת לו דודיה.    גם לא ידעו לכסות ערות בשרם    כי לא נכלמו התמימים מן מערמיהם    ולא התבששו ממבשיהם כי לכבוד נוצרו.    הוי זנות וחטא! עכרתם בני האדם    כי לכסות עינים ילבשו בגדים לבנים    או כתנות עור; אך התנצלו עדים    הוא אשר הנפש וישרת הלב ותמתו.    וכן הלכו ערומים לעיני אלהים ומלאכים    ולא יתבששו כי לא חשבו רעה    ושניהם אחוזי יד התהלכו כה וכה    מחבקים יחדיו ומתעלסים באהבת דדים    וצמד יפים כאלה נאהבים ונעימים    לא נמצא מעולם; כי בזרעם אחריהם    לא קם כאדם בבנים ולא כחוה בבנות.    ולפנות ערב ישבו על תלם ירק    תחת חרש מצל אצל מבוע מים    להנפש שם ממלאכה אשר עשו בגן    כי שקדו בעבודה לא בזעת אפיהם    כי אם למצא יתר ענג במנוחה    לשאף צל נעים אחרי טרח היום    להמתיק אכל לחכם ושנה לעיניהם    ולא בעמל רב הכינו מטעמים לערב    כי בעודם במסבם על מצע פרחים    קטפו בידם מפרי מגדים יקרים    התלוים מעל לראשם; וכאשר סעדו לבם    ומצצו עסיס רמונם שתו מים חיים    אשר שאבו בזג ככוס מן המבוע.    ולהעלות חשק לבם צחקו צהלו יחד    והתגרו כדרך בעל עם אשת נעוריו.    ולמולם שחקו שם מכל חיות הארץ    כי החיות טרם למדו לטרף טרף    לא שכנו כפראים במדבר או ביער    ארי ידלג לפניהם וגדי ישעשע בכפו    דוב ונמר ירקדון זאב ותיש יחדיו.    והפיל הגדול יחפז חטמו עקלתון    ומפליא לעשות ויהי כמצחק בעיניהם.    והנחש הערום שכב חרש בתוכם    וישרג זנבו כארג ויהי לאות ולמופת    כי ערמה ומשאון על ידו תצאנה.    וצאן ובקר יכרעו ירבצו בין שפתים    רעו כדברם ביום ויגרו גרה בערב    כי רד השמש ואץ לשקע בים    וכוכבים דרכו ממסלותם להאיר הלילה    והשטן עודנו עמד מחריש משתאה שם    וכמעט שב רוחו וידבר במר נפשו:    ""הוי שאול ואבדון! מה עיני תראינה?    נחלתנו נהפכה לזרים; שני יצורים חדשים    נבחרו במקומנו עפר הם מאדמה    בשר ולא רוח אבל יקירי ערך הם    כלילי הוד והדר וחסרים מעט מאלהים    הן זה־כמה נכסף נכספתי לראותם    וכמעט נכון אני לאהבה ולדבקה בם    כי צלם אלהים יראה על פניהם    וחן וחסד הוצק מיד היוצר עליהם.    צר לי עליכם צמד אנשים נעימים    לבכם לא יהגה כי צרה קרובה    שלומכם כליל יחלף רגז יבא כרגע    כאשר הסכנתם לטעם מלא חפנים נחת    כן ימר לחככם כוס עמל ועני    למצער ראיתם אור הנה היום פנה    וינטו צללי ערב. אוי למעון הזה    כי פתח שעריו לצר ואויב כמוני.    אפס לא אתם שנואי נפשי כיום    ולא אכזר אני מרחם עליכם אמללים    אף שאין מרחם עלי; ורק ברית אחוה    אני דרש מכם וקשר אהבה נאמנה    ושכנתי בתוככם ואתם תשכנו עמדי    ואם משכני איננו כגן עדן לפניכם    הלא העשה אתכם עשה גם משכני    וכאשר נתנו לי כן אתנהו לכם    ראו השאול ערוך דלתיו נפתחו    אף עורר רפאים לקדם פני שניכם    גם המון בניכם ישבו שמה במרחב    כי לא צר המקום מהכיל את כלכם    וכי תאמרו מה־לנו ולמושב הרע הזה?    לא עלי תלנותיכם כי אם עליו    אשר לחץ אתי ויאלצני לנקם מכם    הרעה שעשה לי הוא ולא אתם.    ואני צר לי בצרת נקיים כמוכם    אך אנקמה מכם למען אחי ורעי    ולכבוד ממלכתי; כי תנשא מלכתי    בהכבש הארץ לפני לפני יד נקמת.    ולולי זאת חי אני אם אחפץ    לבלע ולהשחית אף כי משחית אני.""    כזה דבר הצר להצדיק את רשעתו    כדרך רשע עריץ מצטדק ביום אשמתו    ואחר ירד ממושבו מראש עץ הגבה    ויתערב בחיות המצחקות הולכות על ארבע    ונראה כאחד מהן בתאר הישר בעיניו    לתור אנשי חרמו לדעת מוצאם ומובאם    לשמע מה־ידברו ולראות מה־יעשו.    פעם התחפש כארי הולך מסביב למו    ועינו גחלים תלהט ופעם כמו נמר    אשר ישור לשני עפרים הרעים בשושנים    רגע יכרע מנגד ורגע ישנה מקומו    וירבץ כמו אורב לחטף אתם יחד    אתו בכף הימנית ואתה בכף השמאלית    אך אז הקשיב קול ניב שפתים    ויט אזנו וישמע והנה אדם הראשון    מדבר על לב חוה לשון רכה כזאת:    ""רעיתי יחידתי מנת חלקי בנעימים    וראש שמחתי בחיים! הלא תדעי לך    כי אל שדי אשר יצר אתנו    וארץ רחבת ידים הכין לו לשבת    הוא רב חסד ונדיב לב גדול למאד    כי הקימנו מעפר ונחלה טובה הנחילנו    עד לא נוצרנו מה נתנו לו    ומה־מידינו יקח ומחסור לו אין    אף לא העמיס עבדה קשה עלינו    כי מכל עצי הגן נשאי פרי חמד    מעץ הדעת לבדו צונו לבל נאכל    הוא עץ המות הקרוב לעץ החיים    ונחנו לא נדע מה הוא המות    אכן אים ונורא הוא הלא שמעת    דבר אלהים לאמר האכל מפריו ימות    ומצוה אחת הזאת נתן לנו לעדות    כי נסור למשמעתו אך גבורה וממשלה    הרבה לתת לנו למען נכבש כל בשר    כל נפש חיה בארץ ברוח ובמים    לכן חלילה לנו לאמר המצוה הזאת    קשה עלינו מנשוא. הן ידנו משגת    להתענג מרב כל ולכל אות נפשנו    אין רסן ומעצר. ועקב זאת ניטיב    להודות לאל חסדו לספר טובו לבקרים    ובחפץ לבב נשקד לנצר עצים אלה    ולנטר את הנצנים. ואם תכבד העבדה    הלא תקל בגללך ותנעם לי בחברתך""    ותען חוה ותאמר: ""ממך ולמענך נוצרתי    בשר מבשרך אני ומבלעדיך לשוא חיי    אתה הורי ומורי ודברך אמת וצדק    עלינו לשבח אתו ולהללו כל הימים    ועלי ביתר עז כיתר תגמולוהי עלי    כי רב ויקר ממני עשה לי לבעל    וגם עזר כנגדך לא מצא בלעדי    ואני זכור אזכר יום בו הקיצותי    כי נפקחו עיני והנני ישבת בצל    בין צצים ופרחים ויפלא בעיני למאד    מי ואנה אנכי ואיכה ומאין באתי    אז שמעתי באזני קול מים נוזלים    יצאים מן המערה ויקוו לברכה אחת    ויעמדו כראי מוצק כעין הרקיע לטהר    ולתמי הלכתי ישבתי על העשב בחוף    להתבונן בראי הזך הנראה כראי השחק    וכאשר נטיתי להביט והנה תמונה לנגדי    באה מתוך המים ותט להביט בפני    וכאשר נסוגתי אחור כן נסוגה מאחרי    ומדי שבתי לראותה כן שבה לקראתי    ותראני עין בעין ברב אהבה ורצון    וכן נמשכתי לראותה לא שבעה עיני    עד אשר שמעתי קול קרא באזני:    ""קומי יפת התאר! התמונה אשר תראי    היא תמונת פניך עמך באה ושבה    לכי אחרי ואוליכך לא לצל ותמונה    כי אם לאדם אשר יתאו יפיך    בשגם צלמו את; תחת כנפיו תחסי    והמנים רבים בדמותך תלדי לו מבטן    ולזאת יקרא שמך אם זרע האדם.""    כשמעי קול הזה מפי מדבר נסתר    הואלתי ללכת אחריו באשר ינחני    עד עיני ראתך אדיר וגבה קומה    עמד תחת האשל. אז חשבתי בלבי    כי נפל אתה מהתמונה ראיתי במים    בהדר חן ונעם; ואמר לסוג אחור    אך אתה מהרת ותקרא אלי בקול    ""שובי חוה יפתי! למה תנוסי מפני    הלא ממני חצבת ועצמי ובשרי את    אחת מצלעותי נתתי לבנות גוך    ועצם ממקור חיתי לעשותך נפש חיה    למען תשבי לימיני ועזר כנגדי תהיי    ועתה אשחר פניך כחלק לבי ונפשי    כי קניתיך לאשה וחצי בשרי את""    ואחר אחזת בימיני ונפשי רצתה בך    ומאז הבנתי ראיתי כי תפארת איש    רבה מרבת חן וטובה חכמה מיפי.""    כזאת דברה אמנו אם לכל חי    והכרת פניה ענתה בה אהבת דדים    כי נכבשה הצנועה ותחבק את אבינו    ואשכלות שדיה כמעט נגעו בשלו    כי שניהם עירמים בלתי קוצות ראשה    קוצות שער צהב כסום הנה והנה.    והוא ראה יפיה וענותה בשביה    ויצחק בלבו ויצהל לה פנים    וכבחור יבעל בתולה למועד האביב    כן שש עליה וישק פי תמתו.    והשטן מרב קנאה הסב פניו מהם    רק בעין רעה הביט מאחריו ויאמר:    ""קצתי בחיי מפניהם נעויתי מראות    איך שנים אלה יושבים בגן עדן    מחבקים מנשקים וששים בעדן האהבה    עדן עלי עדן; ואני השלכתי לשאול    מקום נעזב מששון ואהבה נעדרת    רק תוחלת ממשכה ותאוה לא נהיה    תבער כמחלה בלבי להוסיף כליון עינים    על דאבון נפש. אכן בל אשכח נא    הדבר שמעתי מפיהם שאין ממשלתם בכל    כי נזהרו מלאכל מפרי עץ אחד    הנקרא עץ הדעת. המן הדעת ינזרו?    זר הדבר בעיני לא אוכל שחרו    המקנא אדונם בם? היש עול בדעת    אם מות בהשכל? איך יחיה האדם    על כסל לבדו? הזה חלקו בנעימים    כי סכל ישאר להיות לו לעדות    כי נאמן לבו ואזנו אזן קשבת?    לכן פה המצודה האח כי מצאתי    לתפשם כאשר יזמתי; כי אשיא אתם    לפקח עינם להשכיל לעזב את המצוה    אשר נטל אדונם ברוח קנאה עליהם    כי השפיל נפשם והרחיק לבם מדעת    לבל יהיו כאלהים. והם יתאוו תאוה    יזידו להיות כמוהו יטעמו וכן ימותו.    אך אלכה לי לתור בגן תחלה    לחפש חפש מחפש בכל עבר ופנה    אולי יקרה לקראתי על עין המים    או בסתר צאלים אחד המלאכים    המתהלכים פה בארץ ואשמע מה־בפיו    להועיל לי במזמתי. ואתם שני אהובים    ראו חיים וששון עלזו כאשר תשיגו    עד שובי אליכם; כי עוד מעט    יגון ואנחה תשיגו ונסו ששון ושמחה.""    מדי דברו כזה סר בגאוה ובוז    וילך כמרגל חרש השמר את צעדיו    לתור ביער וערבה וכל הר ובקעה.    ועד כה וכה והשמש רפה לערוב    ונטה לקצה השמים המגיע ארצה בים    וטרם כלה מבואו השקיף בעין אורו    לנכח גן עדן מול השער קדמה    ושם סלע נשפה לבן כשיש טהור    וגבהו עד שחקים ואין לעלות בו    בלתי במסלול העלה מתחת עד ראשו    כי הסלע כלו מלא שנים מצקים    ורכסים מכל עבר חסמים את העברים    ובין שני הסלע התלולים למעלה ראש    יושב שר הצבא על משמרתו בלילה    הוא האיש גבריאל ראש לשמרי אדם    ונערי צבא מרום משחקים בעז לפניו    מקרוב להם נצצים כלי נשק שמים    מגן כובע ורמח כלהט זהב וברקת    והנה ברגע ההוא נראה אוריאל אליהם    מעף ביעף ממעל על כנף השמש    כמו בליל החרף בהתחמם השחק מאש    יירה כחץ הכוכב והיה לאות למלחים    מאיזה עבר בים קרוב הסער לבוא    כן חש אוריאל מחוג השמש ויקרא:    ""גבריאל! הן אתה נצב על משמרתך    לשקד הלום ולשמר נוה שאנן הזה    לבל יבוא לתוכו דבר רע וטמא    ואני פגשתי היום מלאך בשמי מעוני    אשר עבר בצהרים ונראה למראה עין    כהלך לדרש בארץ מפלאות אל שדי    ולראות את אדם הנברא בצלם אלהים    ולכן הוריתי לו הדרך למחוז חפצו    והבטתי אחריו בעיני על שביל מרוצתו    עד רדתו על ההר מצפון לעדן    אז הכרתי מראהו שלא משלנו הוא    כי רגשות לבו ענו בפניו לרעה    ולא סרה עיני ממנו עד התעלם בצל    ולא ראיתיו עוד. ולכן ירא אנכי    פן מאסירי שאול הוא פרץ ונמלט    לפרע פרעות שנית ואתה בקש ותמצאנו""    וגבריאל גבור בעל כנפים ענה לאמר    ""כן יאתה לך אוריאל לראות למרחוק    כי עינך אור בהיר וזבולך בית־שמש.    והנה מפני השמרים אין עבר ובא    דרך השער הזה זולתי הידעים משמים    ולמן הצהרים לא היה בזה ארח.    ואם בעצה רעה רוח אחד החיצונים    דלג מעל לגדר ובא כגנב פנימה    כי הלא ידעת שאין בכח אבנים    או בריחי ברזל לכלוא את הרוח    והוא נחבא בגן כאשר אתה דבר    אמצאנו באשר הוא באיזה תאר שיתחפש    כעת מחר בבקר עד עלות השחר.""    הוא כלה לדבר ואוריאל שב למקומו    רכב על כנף האור; כשבא כן הלך    והגיע לבית זבולו בהאסף אור הארץ    מאחרי איי אצרן דרך מבוא השמש    ואין ידע ומכיר אם המאור הגדול    רץ מרוצתו הנמרצה מבקר עד ערב    או הארץ בלאט סבבה על צירה קדמה    ונטתה מפני השמש הנשער עמד במערב    ושחקים עטרי כסאו יופיאו גם שמה    כי יתן מהודו עליהם ומנגה נגדו יזהירו.    והנה הגיע הנשף; האדמה כסתה פניה    בצעיף עלטה וערפל ושאונה קם לדממה    כי חיה ועוף נדדו הלכו למנוחתם    אלה ליצוע דשא ואלה לקן וארבה    בלתי הצפור ער הנתן זמרות בלילה    השמיע שיר ורננה בקול ערב ונעים    אזן שמעה ותאשרהו. אז נראו הכוכבים    כספירים נצצים ברקיע וכוכב הנגה    הולך ואור בראשם כמפקד צבא המרום    עד עלות הלבנה מתוך ענני חפתה    ונראתה בלא צעיף כמלכה בהוד יפיה    עטה בוץ וכסף והארץ האירה מכבודה.    אז ידבר אדם לחוה ""רעיתי יפתי!    הלא זמן הלילה יחוה לנו דעת    וכל החיים למיניהם הישנים כעת יורונו    לשוב להרגיע כמוהם! כי מלאכה ומנוחה    נתן לנו אלהים כיום ולילה חליפות    והתנומה כרסיסי לילה נפלה על עפעפינו    עד כבדו עינינו ושנה תערב לנו    ראיתי כל החיים סבבים הולכים ביום    ואין להם מלאכה לשבת ממנה בלילה    והאדם נבדל מהם כי לעמל יולד    לעשות מלאכת מחשבת; כי נכבד הוא    ועד האלהים יבוא כל מעשהו ודרכיו    לא כן הבהמה ההולכת באות נפשה    אין חלק לה באלהים ואין מעשה וחשבון.    ונחנו נשכים למחר כזרח השמש מקדים    ונשקד על מלאכתנו להקים ולהכין לנו    את סכתנו הנעימה מעשה שושן ושבכה    ולפנות לנו הרחוב ששם נהלך בצהרים    כי סירים סבכים עלו וכסו נתיבותיו    ואין לנו ידים להסיר כל נטישותיהם    וגם ציצים נבלים ונטפי עצי שמן    אשר יזעקו בעינינו לטאטם כדמן וסחי    לבל יראה בתוך מחננו ערות דבר.    אפס לעת כזאת אספרה אל חק    הלילה אמר לנו לשכב בשלום יחדיו.""    וחוה בחן שפתותיה ענתה ותאמר    ""אתה הורי ומורי! כל אשר תדבר    אעשה ואשמע כי כן חקק אלהים    הוא אל מחקקך ואתה הוא מחקקי    וזאת תורת האשה חכמתה ותהלתה    לדעת רק זאת לבל תתחכם יותר.    ואני בדברי עמך לא אכיר העתים    ולא אדע חליפותיהם כי כלם נעימים    מתוק אור השחר ונעים מוצאו מקדם    לעת צפרים ירננו; מה־מתוק השמש    המפיץ קרני פניו עלי ארץ הלזו    דשא צמח ופרי וציץ רטב מאגלי טל;    ומה־מתוק ונחמד ריח שיח השדה    אחרי זרזיף רביבים; הערב נעים למאד    אין כמוהו בתענוגים; ומה־טוב הלילה    הדממה וקול הצפור; והירח יקר הולך    בין אבני אש כראש בצבא השמים.    אפס עין השחר ונעים מוצאו מקדם    לעת צפרים ירננו; גם קרני השמש    הנפלות עלי ארץ דשא צמח ופרי    וציץ רטב מאגלי טל; וגם ריח השדה    אחרי זרזיף רביבים; גם צללי ערב    גם הדממה בלילה עם קול הצפור    וגם הליכות הירח בין אבני אש    לא ימתקו לי יחדיו לולי אתה עמדי.    אך למה יאירו צבא השמים בלילה?    למי כל המראה וכלם ישנים אין ראה?""    ויען אבינו הראשון ""חוה אשה משכלת    בת אלהים ואדם! הלא תדעי לך    צבא שמים האלה חק נתון למו    להקיף את הארץ מערב עד ערב    לשקע ולעלות חליפות בכל גליל וגליל    למען יהיו נכונים להאיר לעמים יולדו    פן בלילה ישוב חשך הקדמני לאיתנו    ויכבה נר החיים מתחת כל השמים    כי מארות הקטנים מלבד אשר יאירו    יש מרפא בכנפיהם לחמם ולהחלים    כל פרי הארץ כל צמח למינהו    אשר על ידם יכון ויעצר כח    להביט אור שמש החזק ממנו ביום.    ועתה לא לחנם יהלו אלה בלילה    אף כי משנה אין עין לראותם.    ולו אדם אין מה־יהגה לבך?    האין לשמים ראה ואין משבח ליוצרם?    הלא מחנות אלהים רבותים אלפי שנאן    מתהלכים בארץ גם בשכבנו ובקומנו    ואין אחד נראה; והם כלם מביטים    ומשבחים יומם ולילה מעשה ידיו שמים.    כמה פעמים באזנינו שמענו מראש ההר    או מלב היער קול כחצת הלילה    משררי מעלה ענים וזה לזה קראים    ומזמרים שם יוצרם. וגם מלאכי השרת    הצפים על השער הסבבים למשמר לנו    ינגנו כפעם בפעם עלי נבלי שמים    במקהלות ישאו קולם יחלקו להם הלילה    ירנו לראש אשמרות וירימו לבנו למרום.""    ואחר הלכו שניהם אחוזי יד למלונתם    היא סכת שלום בחר בה האמן    אדון כל המעשים בהכינו ליציר כפו    די מחיתו ומחסורו. גגה כפות תמרים    עם סבכי הדסים אחוזים כמעשה ארג    וספון בקנה־בשם וענפי עץ עבות;    קירותיה עצי לבונה עם אהלים וקנמון    מצפים מלמעלה פקעים פטורי צצים    פרחים ושושנים בכל מראה ותאר    ועל פני הקרקע שדרות נצנים שונים    כרצפת אבני חפץ מעשה רקמה וצבעים    וכל בהמה וחיה עוף רמה ותולעה    יראו לגשת הלום שמורא אדם עליהם.    בסכה נחמדה כזאת ערוכה בכל ושמרה    לא ישנו מעולם אלילי הגוים ועצביהם    הם אימים ושעירים ולילית עם רעותיה    כאשר בדאו המשלים וספרו חזון מלבם.    וחוה ליום חתנתה הציעה בירכתי מלונתה    צצים וגבלות פרח ונפה משכבה מר    עם ראשי בשמים. ומלאך הברית הביאה    ויתנה לאדם לאשה לקול רן וזמר    מפי מקהלות שמים. וכלה ערמה הזאת    עלתה בחן ותפארת על כל הנשים    וגם פנדרא המהללה בפי משלים מהבלים    כיעלת חן ואהבים לא דמתה אליה.    כבואם לפני סכתם עמדו תחת הרקיע    להודות לנטה הרקיע ויסד ארץ ושמים    ובראותם נגה הירח וכל כוכבי שחק    ברכו ואמרו בקול ""אתה אל שדי!    יצרת את הלילה גם היום הכינות    בו כלינו המלאכה נתת לנו לעשות    ברצון ובאמץ לב כי מצאנו עזר    ודגלך עלינו אהבה כצבי עטרת החיים.    גם אתה כוננת מעון נחמד הזה    אין מחסר בו בלתי רבות יושביו    אשר יאכלון פריו הנפל ואין מאסף;    אך אתה הבטחת כי נחיה זרע    והארץ תמלא אתנו אז יחדיו חברים    עם עם נולד נשבח טובך תמיד    ונודה לך בקומנו כמו למועד הזה    אשר נבקש שנה מידך הטובה בשכבנו.""    כזאת שפכו שיחם בתם לב ונפש    בלי עבדה אחרת זולתי תפלה זכה    אשר אהב אדני. ואחר באו שניהם    אל ירכתי המלונה ואין חלץ ופשט    כי בגד למעמסה לא לבשו כמונו    ושם שכבו יחדיו זה אצל זו    לא אחר אדם מדעת כלתו העדינה    וחוה גם היא לא גרעה עונתו    כחק אהבה הנפלאה בין אשה לבעלה.    חנפים צבועים יבטאו על אדם בתמתו    כי נזיר היה ולא נגע באשה    וטמא טמא יקראו לאשר טהר אלהים;    הלא הוא צוה לבחיריו לקחת אשה    ושאר בני אדם הניח לעשות כרצונם    צורנו אמר “פרו!” מי יאמר חדלו!    זולתי יעץ בליעל שנא אלהים ואדם.    מה־יפית ונעמת אהבה בחתנת דדים!    ידך עשה פלא ומקור חיים עמך    בך יפרה האדם וזרעו ירבה כחול    גם יושבי עדן טרם קנו מאומה    חשבוך כראשית קנינם וגם את הרחקת    תאות נאפים מאדם לבל ידמה לבהמה    על פיך התיחש איש לשארו ובשרו    ונקשר האב בבנו ונפש איש באחיו    ולבית אבותם יחשבו כדת שכל הישר.    חללה לי להרשיעך לתת בך דפי    ולאמר לא תבואי אל אדמת קדש    משוש את וחיים לכל בית ומשפחה    מטתך כבודה וטהורה ומום אין בך    כאשר לפנים ועתה גם אבות וקדושים    עלו על יצועך ואין עולתה בם.    פה יורה החשק חצים ורשפי אש    פה יעיר כנפיו ואברתו כירקרק חרוץ    פה ירהב יתעלס – לא בשחוק זונות    אשר אתנן תבקשנה ואין אהבה ורצון    ולא במרזח סרוחים רקוד ואפר עינים    ולא בשירי עגבים ומחלות תענוגי לילה.    כי אם ירוה דדים מנת אשה ובעלה    והמחבקים יחדיו ישנו לקול שיר הצפור    ופרחים מעל הגג נפלו על בשרם    כי נבלו בלילה וחדשים צמחו לבקר.    מה־טוב חלקכם צמד אנשים נעימים!    מה־מתוקה שנתכם! מי יתן ואמרתם    רב לנו חלקנו ולא נתחכם יותר.    וצבא הכרובים עמדו בראש אשמרת השניה    אצל עמודי שן חלוצים על דגליהם    לשמר את השער וגבריאל אמר למשנהו    ""עוזיאל קח לך החצי מן החיל    הקף ושמור מנגב והנותרים יקיפו מצפון    עד מטות כנפינו יתאחדו שם במערב.""    הדבר יצא מפיו והגדודים כלהבות אש    נפרדו אנה ואנה; חצים ערכי צנה    וחצים תפשי רמח. והוא הוסיף ויקרא    לשני גבורים מימינו ""יטוריאל צפוניאל    מהרו חושו בגן ראו בכל המחבאים    וחפשו חפש מחפש מסביב למשכן אדם    כי מלאך ירד אלינו ממבוא השמש    ויגד לנו שראה אחד מאסירי שאול    נחבא פה בגן כאורב לעשות רעה    אתו כן תמצאו החזיקו בו והביאוהו.""    אחרי כן נהג את צבאיו האדירים    אשר מאור פניהם חפרה הלבנה.    ושני הגבורים פנו וילכו אל המלונה    והנה השטן שם זחל כמו צפרדע    ולוחש באזני חוה כי זמם ברעתו    להטות יצר לבה בחלומות שוא ומדוחים    לנטע בקרבה שרש פרה רוש ולענה    לבל תוסיף לשאב מים טהורים ונאמנים    ממקור לבה הזך כי אם רפש וטיט    ממעין נרפש ונעכר; כי בהתקלקל הלב    יבחר ארחות עקלקלות דרכי עמל ואון    הבל ורעות רוח ורב תאוה וגאוה.    ויטוריאל כראותו אתו נגע בו בחניתו    וכמעט נגע בו נבהל ונכר לעיניו    כי אין הכזב עמד לפני המלאך    הנגע בו כמעט. כמו יורה זקים    לאוצר אבק השרפה ערוך ליום מלחמה    והאבק בהריחו אש יבער ילהט כרגע    ויעלה כלהב סביב כן עלה השטן    הנראה בצלמו שלו ובער באש עברתו.    גם שני המלאכים נחפזו נסוגו אחור    כי נבהלו לראות מלך בלהות לעיניהם    אך כרגע שבו וישאלוהו באין פחד    ""המן המרדים אתה אשר ירדו שאולה    כי נמלטת משם ובאת הנה כמתנכר?    מדוע תשב פה כארב לעשות רעה    וכמו צדה במחתרת את נפש הישנים?""    והשטן הביט בם בבוז וקלון ויאמר    ""האתי לא ידעתם? הלא ראיתם אתי    כי נעליתי מכם ויראתם לגשת אלי.    האתי לא תדעון? אות הוא לכם    כי קלותם מאד ואתם אינכם נודעים    ואם תדעון אתי מדוע תשאלוני?    ולמה בפתח דבר לריק תאריכו לשון?    הגידו מה חפצכם פן לריק גם הוא.""    וצפוניאל גם הוא ענהו קשות ויאמר    ""אל תחשב בגד כי צלמך עתה    כצלמך מאז במרום ולא נגרע מערכך    מיום ראינוך שם בעודך ישר וטהור.    הלא מיום העוית גלה כבוד ממך    נתעב ונאלח כעולתך וכשאול לזבול לך.    אך לכה אתנו ותתן מענה לשלחנו    כי נפקדנו לשמר המקום הזה מנזק    ואנשים אלה הישנים מכל פגע רע.""    כזה דבר הכרוב הנראה כעלם חמד    וגערה הקשה מפיו הוסיפה לו חן    והשטן עמד נכלם כי ראה בלבו    מה־נשגב ונורא מלאך הטוב והישר    ומה־נאוה צדקתו אשר תאיר פניו.    גם נעצב מאד כי נבעו מצפניו    וכי נשחת תארו ופנה הודו והדרו    בכל זאת התאמץ והעז פניו לאמר    ""אם למלחמה אני אלחם עם הגבור    אשר שלח אתכם ולא עם שלוחיו;    או בכלכם יחד; למען הגדיל כבודי    אם אוכל לכם או להקטין חרפתי    אם תוכלו לי."" ויען צפוניאל לאמר:    ""מה־לך ולמלחמה רשע ורפה כח!    הלא ירא אתה ולא תוכל להתערב    את אחד הקטנים"". לדברים מרים האלה    לא ענה השטן מרב בזיון וקצף    רק כסוס אביר הנעצר במתג רכבו    הלוך וטפוף יצעד ורסנו בפיו יגרם    כן זד יהיר צעד ודהר בלכתו    מבלי ידים לנוס ומבלי כח למלחמה    כי חתת אלהים שברה אמץ לבו.    ועד כה וכה וחיל השמרים הקיפו    מעבר מזה ומזה ומטות כנפיהם נגעו    והשלימו המעגל במערב במערכה נכונה    וגבריאל שר צבאם עמד לפניהם ויקרא    אחי! קול צעדה שמע אני מרחוק    כרגלי יטוריאל וצפוניאל ושלישי עמהם    כתאר שר וגדול אשר נפל מגדלתו    פניו רעים וזעפים הוא שר השאול    והוא הולך לקראתנו כחשב להלחם בנו    עמדו היו נכונים!"" עוד הוא מדבר    ושני המלאכים באו ויספרו כדברים האלה    את מי הביאו ואיך מצאו אתו    וגבריאל נשא עיניו ויתבונן בו ויאמר.    ""שטן למה פרצת וברחת מבית הסהר    גבלו לך באשמתך? למה הרגזתנו פה    כי נאמנים אנחנו ועמדנו על המשמר    ולא מרדנו כמוך? הלא תענה לנו    מה־לך פה אצל שני הישנים    בנוה שלום הזה אשר הכין אלהים?""    והשטן הביט בו וידבר בשפת לצון    ""גבריאל שמע חכמתך יצא מאז בשמים    ואני כן חשבתיך; אפס לפי שאלתך    לא ידעתי היום אם חכם אתה.    מי חוטא ואשם ירצה בנפשו להתענות    ולא יברח משאול אם ימצא פליטה?    וגם אתה ברחת לו היית במקומי    כי תבחר שלוה מעני וענג מנגע    כמוני היום הזה המבקש מפלט בגן.    ובעיניך לא אזכה כי רק הטוב ידעת    ורע לא טעמת ולכן תרשיעני לאמר    כי עברתי פי הנתן אתי בכלא    אולם אם חפץ לשמרני במחשך ההוא    ישקד לשמרני היטב ובריחי שעריו יחזק    עד הנה המענה לאשר שאלת ממני.    ואלה אמת הגידו מצאו אתי כדבריהם    אך מה חמס ומה עולתה בכל זאת?""    וגבריאל חרה אפו על דברו כמתלוצץ    ויען בעברה ולעג ""כעת יחסרון בשמים    שפט ושקל החכמים כי השטן נפל    ונלכד ברב אולתו. ובאולתו בא הנה    כי נמלט מכלאו והוא עמד להתוכח    אם חכמים הם השאלים אתו לאמר    איך מלאו לבו לצאת מדלתי שאול    הנסמן לבית שביו והוא מרב חכמה    חרץ להמלט מכאבו ולנוס מבית משפטו?    כן חרצת זד אל תרף מחכמתך    עד יבואך הזעם אשר עוררת בנוסך    והשיבך שאולה ליסרך שבע כחכמתך.    הטרם תדע כי רבים מכאובים לרשע    ואין מכאוב כמכאוב המעורר זעם נצח.    אך מדוע אתה לבדך? האם לא פרצו    אסירי שאול עמך? האין מכאובם מכאוב    להמלט ממנו כמוך? או אמץ תחסר    לשאת ולסבל כמוהם? ראש לגבורים אתה    וראש לנוס בצרה. לו אחיך הנעזבים    שמעו הסבה מפיך על מה נסת    לא באת הלום כנע ונד לבדך.""    ויען השטן ויאמר ""לא נלאיתי מסבל    ולא ברחתי מכאב הלא אתה ידעת    מלאך נרגן! מי עז וקשה ממני    מצאת ביום קרב? לולא ברקים ממעל    אשר חשו לעזרך לא יכלת עמד    וחניתך לא להועיל כאשר נלחמתי בך.    ודבריך כפעם בפעם סרי טעם הם    כי לא ידעת דרך שר הצבא הנאמן    מה־משפטו לעשות אחרי נשבר עזו    ופיד מצאו במלחמה; כי לא ישכיל    להשליך נפש חילו להעבירם בים צרה    לא עבר מעודו פן כלה ישחיתם.    לכן עברתי לבדי תהום הגדול והנורא    למען אראה בעיני ערות ארץ החדשה    כי יצא שמעה גם בשערי שאול    אולי אוכל להושיב בה חיל צבאותי    חיל עניים מרודים. ולא נעלם מעיני    כי הארץ לא תנתן בידי לאחוזה    טרם אתערב אתך להלחם בך שנית    ובהמון מלאכיך הקדושים; אך אחת אמרתי    טוב לכם לשרת את אדניכם במרום    לשיר לפני כסאו לכרוע ברך מרחוק    ולכף כאגמן ראש ולא לערך קרב.""    ויען גבריאל ויאמר ""פעם תדבר כה    ופעם תדבר כה; אמרת כי חכמת    וברחת מכאב ועני ועתה תאמר בפיך    כי מרגל אתה; כזאת יאתה לכזב    ולא לשר הצבא. ויהי הנקל בעיניך    לדבר כזבים שטן ותוסף לגדף לאמר    כי נאמן אתה; נאמן אתה למי?    לקהל פשעים וחטאים ובני בליעל כמוך    כי כאדון כעבד כראש כן עדתו.    הזאת אמונתכם כי שמרתם מוצא פיכם    לחלל ברית עולם ולמרד באדון כל?    ואתה חנף ערום למה תדבר עוד    כאהב חפש ודרור? מי נכנע לפנים    מי כרע ברך מי השתחוה כעבד    למלך הגדול יותר ממך? ומדוע?    כי בסתר צפית להורישו ולמלך תחתיו.    ועתה שמע דברי גש הלאה כרגע    ברח לך למקומך אשר ברחת משם    אם בגבול הזה עוד תראה הפעם    העידתי בך היום כי אסחבך בכבלים    סחוב והשלך בבור סגור חותם צר    ולא תלעג עוד לשערי שאול ובריחיו""    והשטן בז לתוכחתו ולא חת מגערתו    רק בשצף קצף הוסיף לענות ולאמר    ""כאשר תוליכני בשבי כרוב שמר הגן    כן תתפאר עלי לסחב אתי בכבלים    אך טרם תצודני אמחצך מחץ ופצע    וידעת זרועי החזקה. ומה־בצע לך    כי מלך השמים רכב על כנפיך    וכי אתה ורעיך מלמדי עול כמוך    משכים אופן מרכבתו על רצפת כוכבים    ואתה לא תנצל באלה מידי הקשה""    מדי דברו כזאת והנה גדודי המלאכים    האדימו פניהם כאש מגיחים משני עבריהם    צלע למול צלע הלוך וקרוב לעטרהו    וכמו שבלים בשדה ינועו מרוח בקציר    כן הניפו רמחים רבים ועצומים לקראתו.    והוא כראותו אלה התחזק בכל כחו    הגדיל הרחיב עצמו ועמד כעמוד ארץ    שיאו לעב יגיע וצניף ראשו אימה    וגם מגן ורמח יראה בכפות ידיו.    וכמעט נוראות יצאו ביום נשק הזה    כי מקול רעש ומהומת מלחמה כמוה    עמודי עולם יתפלצון עדן יהי לשמה    גלגל הכוכבים ישבר והיסודות ישובו לאין.    לכן תלה הבורא מאזני משפטו בשחק    למען השקיט הריב; הלא הם המאזנים    בין בתולה ועקרב עד היום הזה.    בם שקל מקדם כל אשר ידיו יצרו    נטל חול הארץ התלויה על בלימה    וכבד הרוח לעמתה; בם יפלס כיום    כל מעשה וחשבון ממלכה ומלחמותיה    ובם הניח אז אבני משקל שתים    אחת בכף להבדל ושנית בכף להלחם    וכף השנית הקלה עלתה ותגע בראש הקו.    וגבריאל חזה האות ויפן ויאמר לשטנו    ""שטן ידעתי כחך ואתה יודע שלי    לא משלנו הוא כי אם נתן לנו    למה זה כסכלים נתהלל בזרוע כח    זרועך לא תוכל לעשות קטנה וגדולה    לולא נגזר משמים ואני לא אוכל    אף כי רב חילי לרמס אתך כטיט.    וזה לך האות – הבט מאזני עליון    וראה קצך וגורלך כי תשקל שמה    הלא קל מהבל ורפה מחשש אתה    בעת הפצר ומרי"" והשטן הביט למעלה    ויכר חסר משקלו ולא עמד עוד    רק נהם וחלף ועמו חלף הלילה.    תם ספר רביעי.     הספר חמישי   הבקר טרם אור; ושחר כפרח שושן    נכון מצאו מקדים וכמעט פקח עינו    אדמה אדמה מפנינים ואדם הקיץ משנתו    כדרכו לקום בבקר עם עלות השחר.    כי שנתו קלה עליו מאכל דק בקבתו    ומרוח צח וטהור אשר ישאף באפו    והוא יקום ממשכבו לקול עלה נדף    ולשאון מים נוזלים; כנף הרוח תעירנו    או רנת בקר מפי מקננים בעפאים.    וחוה עודנה ישנה לתמהון לב אישה    שער ראשה פרוע ולחיה חמה ואדמה    כעצובת רוח בלילה לא שכב לבה    והוא נטה אליה בעינים מפיקות אהבה    וראה יפיה בשנה כי בשנה ובהקיץ    היפה תאוה לעינים. אז הטיף מלתו    ואחז בידה בלט; כרוח חרישית עבר    עלי ציץ השדה כן נטפו שפתיו    בקול דממה דקה ""קומי לך יפתי    אשת בריתי סגלתי מתת אלהי שמים    קומי משוש לבבי נצאה נא השדה    הנה הבקר אור השמש יצא מחפתו    נחישה נא ונראה מה־מנטעי נעמנים;    אם פתח הסמדר; כמה נטף המור;    ומה־מקנה הבשם; איך יולדו הצבעים    ואיך מתוך הפרח תמץ עסיס הדבורה.""    לקול דברים האלה פתחה עיניה פתאם    הביטה בפני בעלה חבקתהו ותאמר לו:    ""האתה זה דודי אהגה בך מעודי    כליל חיתי וכבודי! כמה אגילה לראותך    ואשמחה לראות בקר; כי פחד קראני    בשעפים מחזיונות לילה; לא כאשר הסכנתי    לראות אותך בחלומי או לראות דבר    מתולדות יום אתמול ומה ילד מחר    אבל און חזיתי ועמל הבא בעקבו    לא חזיתי כזאת ולא ידעתי מעודי    כי שמעתי קול ודמיתי קולך זה    אשר קרא באזני ללכת החוצה לאמר    ""חוה למה תישני? עת רצון בחוץ    עת ענג ומרגוע ונעים זמרות הצפרים    הלבנה תגיה אורה במלוא יפיה והדרה    וכל הנראה לאורה נראה ביתר חן    עתה קומי צאי חמדת כל הארץ    עיני השמים פקחות להביט הוד יפיך    וראי פניך ישישו כמצאי שלל רב""    ואני באשר חשבתי שאתה מדבר עמי    קמתי לראות פניך אשר נפשי אהבה    ואתה חמקת ממני אז יצאתי לבקשך    והנה בדד הלכתי ארחות עקלקלות    עד בואי פתאם לעץ הדעת בגן    והוא נראה לעיני הדר ונחמד כפלים    מאשר נראה ביום. ואני עודני משתאה    והנה עמד שם אחד מבני השמים    בעל תאר וכנפים כמלאך אשר ראינו    ראשו נמלא טל וקוצותיו ירעפון עסיס    וגם הוא נצב כמתבונן בעץ ההוא    וכה דבר ""הנה יקרת עץ אדיר    וענפיך כבדים מאד; האם אינך שוה    בעיני אלהים ואדם להקל המשא מעליך    ולטעם מתק פריך? המאוס תמאס הדעת    או עצור תעצר ביד מקנא וכילי?    אך כזה וכזה יעצרנה אין מי יעצרני    מלאכל מטובך היום; כי אם אין    למה זה נטעת?"" מדי דברו כזאת    שלח ידו בזדון קטף ואכל מפריו    ואני זלעפה אחזתני גם מדבריו ומעשיו    אך פניו צהלו לאמר ""פרי האלהים!    מתוק היית מעודך ומה גם עתה    כי קטפתיך בסתר. למה נזהר האדם    לבל יאכל ממך? הרק למאכל אלהים    למועד שמור אתה? הלא כל אדם    באכלו תפקחנה עיניו ויהיה כאלהים    לכן חוה מאושרה יפה כלבנה!    אכלי גם את ופי שנים באשרך    יהיה לך מעתה; כי אשר נאוה    לבת חן כמוך. הואילי טעמי נא    שבי בקרב אלהים והיי כאחד מהם    לא בארץ לבד כי כמוני תעופי    גם ברוח ובשמים ושם תראי ותדעי    מה־יעשון אלהים וכן תעשי את""    אחרי כן הקריב והוציא למו פי    חלק מעצם הפרי אשר קטף בידו    ובהריחי ריחו הטוב חזק עלי רעבוני    לא יכלתי למאן ואקח מידו ואכל    אז עליתי עמו למעלה עד העבים    וראיתי את הארץ גדולה ורחבה מתחת    ואשתומם כי נשאתי וכי נהפך לבי    והנה לפתע פתאם מורה דרך הזה    חלף הלך לו ואני נפלתי ואישנה.    על זאת הקיצותי ואגילה מאד לדעת    כי חלום היה"" כזאת ספרה חוה    וכה ענה אתה אדם בנפש מרה.    ""צלם נפשי וכבודי חצי עצמי ובשרי!    צר לי בצרתך כי ראית עמל    בחלום חזיון לילה. וגם פחד פחדתי    כי החלום בא ממקור יצר הרע    אך יצר הרע מאין לך תמתי    ולבך ישר וטהור? אמנם דעי לך    כי יש משרתים לשכל המשל בנפש    ואחד גדול מהם הוא יצר הלב    כי חמשת החושים הם השמרים מחוץ    ומעבירים כל דבר לבתי הנפש פנימה    והיצר חשב ובנה כבנה מגדלים ברוח    עד בוא השכל המבין דבר לאשרו    יחבר יפריד ויגזר אמר כן וכן    ואמר הזה נקרא חכמה או דעת    אחר ישוב לנוח כנרדם בירכתי החדר    והיצר מתנשא לאמר אני אמלך לבדי    ובאין שכל יחבר אשר לא יחבר    ובמראה וחלום יפרע ירבה שוא ותפל    כי ידביק לאחדים דברים זרים ונפרדים    ומעשים נעשו מאז או חלפו מתמול.    כזאת חשבתי אני; מאשר נדברנו שנינו    אתמול לעת ערב חזית בחלום הלילה    עם מעט תהפכות מעט נוספות וזרות.    אך אל תתעצבי מחשבה באה ויצאת    בלב אלהים ואדם; ואם רעה היא    ואיננו נטה אחריה נקי הוא מעון    אין בו שמץ ודפי. וכן קוה קויתי    כאשר געלה נפשך לראות און בחלום    כן תרחק נפשך לעשות עול בהקיץ    ועתה אל תשתוחחי אל יפלו פניך    קומי ברה כחמה עיניך כעפעפי שחר    קומי נא ונלכה לעשות מלאכתנו הנעימה    בין שתילי זיתים ונצנים עלי עין    הנה פרחם יפתח ויריק לך ריחו    צפון היה בלילה ושמור למועד בואך.""    דברים האלה דבר לנחמה ולהשיב נפשה    והיא מצאה נחם; אפס שתי דמעות    ירדו משתי עיניה אשר מחתה בשערותיה    ואגלי דמעות אחרות מחה הוא בנשיקותיו    טרם נפלו על לחיה. כי בבר לבבה    חשבה כי חטאה להגות במחשבה זרה    ויך לבה אתה ועיניה נטפו מים.    אחרי כן קמו ויחישו לצאת השדה    וכנוח כפות רגלם מחוץ לצל קרתם    הביטו והנה השחר פרוש על ההרים    אופן השמש סובב ועלה מחוף הים    קרנו נגעת בארץ ואורו הולך זורח    בגן אלהים הנעים וכל קדמת עדן    אז כרעו ברך והכינו לבם להתפלל    כאשר הסכינו לעשות כן בבקר בבקר    ותפלתם זכה ערוכה באמר ודברים שונים    בעוד לבם בער בלהבות אש קדש    כי לפאר יוצרם ידעו לדבר צחות    לא בניב שפתים ותפלת אנשים מלמדה    כי אם עשתנתם והגיון לבם מללו    פעם באמרי שפר ופעם בשירי זמרה    ערבים מכנור וחליל. וכה ענו ואמרו:    ""מה־נפלאו מעשיך אבי כל טוב    שדי צור עולמים! תבל אתה בנית    בנין גדול ואדיר; ומה־גדול אתה    ומה אדיר שמך! הן אנחנו בשפל    לא נוכל לראות שחקים גבהו ממנו    אף כי לראות יושב מרום עליהם.    אך מעשי ידיך אלה מספרים יחדיו    טובך לאין ערך וגדלתך לאין חקר.    הללוהו אתם גברי כח לשמיע תהלתו.    הללוהו בני האור כל מלאכי עליון    אתם רואים כבודו במקום אין ליל    ומזמרים שירי מקהלות לפני הדר כסאו.    הללוהו מן השמים הללוהו מן הארץ    שימו שכם אחד והבו כבוד לשמו    כבוד ראשון ואחרון מעתה ועד עולם.    אתה כוכב הנשף הילל בן שחר    המאסף לצבא לילה ספר לבקר תהלתו    ספר תהלתו במסלה אשר אתה עלה.    שמש מאור הגדול עין תבל ונפשה    הודה ליוצרך הנתן הליכות עולם לך    הגד נפלאותיו בגלגל בקר צהרים וערב    מדי עלותך למרום ומדי רדתך למטה.    ירח המקדם עתה פני השמש מקדים    ותנוס עם כוכבים התקועים בגלגל    כי ינוס מפניו ולא יעמד גם הוא;    וגם אתם שאר כוכבי לכת חמשה    הנצצים כלפידי אש ויצאים בשיר ומחול    הללו שמו יחדיו כי הוא אמר    היו אור מחשך. הללוהו רוח ואש    עפר וגם מים אתם ראשי היסודות    פטר רחם הבריאה הן ידכם משלת    ליסד לכלכל ולהמיר כל עצם ויקום    כי חמר איתן וחליפות נצח לכם    שירו בחליפות אלה שיר חדש לעשנו    הללוהו איד וקיטור העלים מהרי נשף    או מאגמים ויארים לקראת אור בקר    הודו לו בעלותכם לכסות שמים בעבים    והודו לו ברדתכם להשקות ארץ צמאה    מארבע כנפות הארץ בואי הרוח ופחי    להשמיע תהלתו בסערה או בקול דממה    רננו עצי יער השתחוו לו ברושים    וכל צמח השדה. שבחוהו מעין ונחל    בקול מים נוזלים ושאון מים אדירים.    הללוהו פה אחד נשמת כל חי.    ישא תהלתו השמימה צפור מיטב נגן    וכל כנף רננים. עברי ארחות ימים    דרכי יבשת ברגל הולכי על גחון    וכל רמש בארץ שבחוהו לעיני ההרים    לעיני גאיות ואפיקים ולפני נאות דשא    אם ידמו שפתינו בבקר או בערב    הזכירו תהלות אדני להיות לעדות להם    כי שמעו תהלתו וזמרת יה מפינו.    רצה אל עולם תודה וברכה זאת    ושבענו לבקרים טובך; אם מחשבת און    עברה דל שפתינו או שמץ דבר בלילה    הפץ הסר ממנו כאור יפיץ חשך.""    כאשר כלו להתפלל ממקור לב תמים    מצאו די אמץ ורב שלום בנפשם    ויחלו לעשות מלאכתם. ועל פני השדה    טל אורות ונצנים עצים מסבלים פרי    ונטיעים מגדלים לרוב; כי הארץ שמנה    וידיהם אין די להסיר כל נטישותיה    ולכרת סעיפים עדפים ענפים בלי פרי    כל מדרך רגלם מצאו חרש ואמיר    או גפן סרחת תושיט תשלח שריגיה    תחבק עץ תדהר כנקבה תסובב גבר    וענפיו הרקים תעדה אשכלותיה ענבים    כנתנת לו נדה לאמר זה פריו שלו.    כראות מלך עליון מעשי אדם בארץ    ויחמל עליו ויקרא אליו את רפאל    הוא מלאך טוב אשר יספר עליו    כי עבר בדרך ויעזר לבן טוביה    לקחת לו כלתו אשר ארשה שבעתים.    ויאמר לו המלך ""רפאל הלא שמעת    כי השטן פרץ ועלה משאול תחתית    לעשות תועה בארץ וזה החלו הלילה    להתעות יושבי הגן להשחית זרעם אחריהם    ועתה קום לך לאדם כחצת היום    הנה הוא יושב בסכה תחת האשל    לסעד לבו בצהרים ולהנפש שם מעמלו    דבר אתו כאהב והודע לו כיועץ    מה־טוב האשר הנתון בידו לרצונו    ומה־נעים החפש לרצות ולבחר באשר    כי חפשי הוא להטות לבבו לטוב    אך גם לרע אם יחפץ יטנו    ולכן העד בו לבל יסור לבו    והזהרתו פן יוקש. הודיעהו מה המוקש    מי המתנקש בו ומי הוא הצר    אשר נדח משמים מגבעות שלום וברכה    ונהפך להיות לשטן לצוד נפש אחרים    להפילם בשחת כמוהו; לא ביד חזקה    כי זאת לא תצלח אך בשפת מרמה    ובנכלי לשון שקר. כל אלה הודיעהו    למען יזכר בלבו אם יחטא בזדון    לא יהיה לו פתחון פה להצטדק    לאמר בשגגה עשיתי כי לא נזהרתי.""    כזאת שלח אבי עד להגיד לאדם    למען יצדק בשפטו. ורפאל מלאכו    כשמעו לא אחר למלא דבר פקודתו    והוא עטה כנפיו כשלמה כלילת יפי    ונצב בין רבבות שרפי קדש במרום    וכאשר עמד ממקומו לעוף בדרך המלך    כן חלקו מחנות אלהים הנה והנה    ופנו לו הדרך עד שער השמים    והשער נפתח לקראתו על ציר זהב    בנוי במלאכת מחשבת כיד האמן הגדול    הוא המפליא לעשות מכל חכמי חרשים.    ומשם יצא ועבר אין כוכב וענן    למכשול לו בדרך לעבר ולראות נכחו    ואל ארץ יביט הנראה לו מרחוק    ככוכב אור קטן; ומגמת פניו קדימה    לגן יהוה הנחמד אשר יכתירוהו ארזים    מעל לראשי ההרים. למקום הזה יחיש    ישוט ממרומי שחק כאניה בלב־ים    בין גלגלים וכדורים מרחק רב מאד    פעם ירחף כנפיו כנס להבקיע הרוח    ופעם יפרש אברתו כדרך הנשר בשמים    עד אשר הגיע למבוא הגן קדמה    וירד אל ראש הצור כדמות שרף מעופף    ולו שש כנפים לכסות גויתו כחשמל    שתים מעל שכמו יעטה כאפוד קטן    וכחשן על לבו; שתים ישא כאזור    כעין רקיע וכוכבים וזר זהב סביב    ממתניו עד ירכיו; ובשתים יכסה רגליו    כמכנסים מעשה רקמה קשקשים ונוצה.    וכן עמד ברדתו דמה לבר אלהין    והוא נער כנפיו וריחו הורק במסבו    כריח בשם משמים וכרגע נכר מראהו    לעיני צבא המשמר העמדים על הצור    ויקומו כלם לקראתו לכבדו כי הבינו    שבא בדבר אלהים. והוא עבר לפניהם    אצל פתח אהלם ויבוא בחלקת השדה    מלאה עצי מור ופרחים נתני ריח    קציעה נרד וצרי וכל ראשי בשמים    כי הארץ לפנים היתה פריה וענפה    ונתנה מאה שערים ברכה בימי נעוריה.    כראות אתו אדם מבין עצי הבשמים    וישמח בלבו לקראתו והוא יושב בפתח    פתח חדר המקרה כחם היום בצהרים    בעוד חוה פנימה תערך לעת האכל    פרי מגדים שונים מטעמים נחמדים לחיך    חלב ודם ענבים אשר יתהלך במישרים    והנה קול בעלה קרא אליה לאמר:    ""חוה מהרי וראי המראה הגדול הזה    מבין הרי בשמים כמו עמוד השחר    עלה לקראתנו מקדם הלא מלאך הוא    אולי במלאכות אלהים הוא בא אלינו    ויואל לשבת פה לסעד לבו אתנו    לכן מהרי אספי אשר אצרת באוצרך    והכיני לו ארחה מעדנים עם ממתקים    לא תקפצי ידך כי האל הטוב    ברך אתנו בכל ולכן נתן לשלוחיו    מאשר נתן לנו להרבות לנו ברכה.""    ותען חוה ותאמר ""אדם בחיר היצורים    מלא רוח אלהים! דע כי קטן אוצרי    גדיש אין לנו ויקב לא ירענו    כי לחם חקנו נמצא נכון לבקרים    גרש ואביב בקמה ומגד ועסיס בכרמל    אך הנני הולכת לאסף מתבואת הכרם    לקטף בכורי ענבים ופרי נטעי נעמנים    ואעשה ארחה גדולה למלאך הבא אלינו    למען יראה ויכיר כי פזר אלהים    שפעת טובו בארץ כאשר פזר בשמים.""    כאשר כלתה לדבר ותחל לחשב בלבה    מה־מטעמים לערך ומה־מגדים לבחר    איך לעשות אתם למען יערבו לחיך    ואיך לערך אתם להיות נחמדים לעין.    עודנה דברת בלבה על מטעמים וסדרים    ותרץ ותאסף בכורים מכל ענף וגבעל    כלם טובים ובחירים מראשית פרי הארץ    ומינים ממינים שונים בעור דק ועב    בלבוש כאדרת שער ובזג קשה כצפרן    כל אלה קטפה ואספה ביד נדיבה    ותשם אתם צברים על שלחן המערכת    ומענבי גפן שרק ומן רמונים וזיתים    הוציאה תירוש ויצהר וחלב עסיס מחרצנים    גם גביעים וכלים לא המעיטה למשתה    אחרי כן הציעה על פני הקרקע    שושנים נתני ריח ופרחי עצי בשמים.    ובין כה וכה ואדם אבינו הקדמני    יצא לקדם פני הארח כפני האלהים    לא בכבוד שרים בסוס רכב ופרשים    ועבדים לבשי מכלול להתפאר לעיני הקהל    כי אם בתם־לבו היקר מפאר וכבוד    ובישרת נפשו יחידתו אשר היא תהלתו    כאשר נגש אליו השתחוה לו ארצה    כאיש למכבד ממנו ולא ביראה ופחד.    ויאמר לו בענותו ""בי אדני משמים!    כי אין מקום לכלכל נאדר כמוך    בלתי שמים מעל – הנה עזבת מושבך    כסאות למלאכי עליון ותבוא למעון הזה    ראה הגן שמה רחב ידים הוא    אשר נתן אלהים לשני אנשים לשבת    אל נא תעבר מעל עבדך מזה    הואל ובוא אתי לשבת בצל סכתי    הלא תסעד לבך מראשית פרי הגן    כאשר תאוה נפשך; גם שם תנוח    עד שיפוח היום ונס השרב והשמש.""    ויען המלאך הטוב ויאמר בשפה נעימה    ""אדם! הלא אליך באתי אנכי היום    כי יאתה לך ולארצך אשר ירשת    לפתח דלת לארח; אף כי למלאכים    אשר יבואון לראותך. עתה נחני נא    ואסתופף בצל סכתך כי חפץ אני    לשבת עד הערב"" אז הלכו שניהם    אל סכה נחמדה עמדת תחת האשל    הנצנים כללו יפיה וריח לה כלבנון    וחוה עמדת שם ערומה בהוד יפיה    אין כמוה לתפארת בכל בנות החן    ולא בשלוש ערומות נשי הר עדו    אשר בדאו המשלים ונתון כתר היפי    בראש אחת מהנה; כי חוה לבדה    עלתה על כלנה. כראותה את־המלאך    מהרה לקדם פניו לא שנתה פניה    ולא אדמה לחיה כי תמימה היא    והמלאך ראה ויאשרה ויברך אתה    כברכה אשר נשנה למרים בדרתיה    היא חוה השניה. וכה פתח דברו:    ""אשריך אשת חן אם כל חי!    המון גוים ולאמים ממעיך יפרדו    והארץ תמלא אתם כשלחן הזה לפני    אשר מלא הוא מפרי עצי אלהים.""    וזה היה שלחנם תל רגבי עפר    רבוע מכל עבריו מטפחתו נאות דשא    ותלם מסביב לו כיצוע לשבת עליו    ומן פרי מאכל נערמו חמרים חמרים    מכל פרי הבציר ופרי האביב יחדיו    ואחרי אשר שאלו איש לרעהו לשלום    הוסיף אבינו ויאמר ""אנא ארח משמים!    אכל ממנות אלה אשר המכלכל כל    שם פה לפנינו; כי מזון ומגד    תוציא הארץ בדברו להיות למחיה לנו.    ואנכי לא אדע אם פרי הארץ    יערב לחיך מלאך; אך אחת ידעתי    כי אב אחד משביע לכל חי.""    ויען המלאך ויאמר ""לכן כל מזון    אשר יתן האב לאדם בשר ורוח    איננו מזון מגאל לרוח נבדל מבשר    כי שכל הנבדל על המזון יחיה    כשכני בתי חמר כי כלם יחדיו    בעלי חושים הם בהם ישמעו יראו    יריחו ימששו ויטעמו; ואכל הנבלע בקרבם    יודק ימס ישנה וחמר יתהפך לרוח.    הלא תדע ותשכיל כל נוצר ויקום    על לחם חקו לבד יחיה ויעמד.    כל יסוד עב מזון הוא וטרף    ליסוד דק ממנו; יבשה טרף לים;    יבשה וים לרוח; ורוח לאש שחקים    כי טרף הוא לירח הקרוב לארץ    וגם כדור הירח מן בצתיו וגבאיו    יעלה אד וקיטור להשביע גבהים ממנו    ושמש המאיר לכל יקבל גמולו מכל    כי יינק הלח העלה מכל סביביו    ובלילה ישתה משתהו מכוס הים הגדול    ואנחנו נאכל במרום מפרי עץ החיים    ענבי גפן אלהים יטיפו לנו עסיס    וזרע דק מחספס כמו עין הבדלח    נלקט תחת שכבת הטל בבקר בבקר    אך עתה ידעתי כי מעדני ארץ    השונים במראה וטעם טובים כלחם שמים    ולכן מאכלכם לא יהיה לי לזרא.""    אחרי כן ישבו ויאכלו בכל פה    מכל אשר לפניהם והמלאך כאחד מהם    לא בחזון וחלום או למראה עינים    כאשר יודעי ספר יוסיפו מלים מלבם    כי אם אכלו למלא נפש רעבה    ואשר בלעו בגרון בשלו בקבה כסיר    וחיש אכל המזון ונהפך לעצם אכליו    ואין פלא בזה כי גם הצרפים    באש פחם בכור יתאמרו בחכמתם    להפך סיגים לזהב. והארחה היתה דים    וחוה משרת אתם במעדנים ואמרי שפר    ומנת כוסם רויה. אשריכם תמימי לב!    אך לכם יאתה לשבת בגן עדנים.    לו לחן וליפי התאוו בני האלהים    ובכם דבקו לאהבה לא יאשימם איש;    אך אהבתם טהורה ונקיה מתאוה ועגבים    וקנאה הקשה כשאול לא יבין לבם.    כאשר אכלו לשבע ושתו כדי מחסורם    עלה על לב אדם כי נכון לו    לעת מועד כזה בחברת רעהו הנכבד    לחקר ולדרש מפיו נסתרות וראמות    כי בקש לדעת מה־למעלה ממנו    ממעל לתבל ארצו; ומה־תכונת העליונים    וצבא המרום במרום; כי הכיר ערכם    שהם גדולים מאדם נשגבים בעז וכח    ונאדרים באור עליון. ולכן פתח דברו    בהשכל ומזמה ויאמר לציר ממרום.    ""ישב בסתר עליון! הנה עתה ידעתי    כי הגדלת חסדך לפקד אנוש בשפל    ותבוא בצל קרתי לטעם מיבול הארץ    ולא קצה נפשך בלחם הקלקל הזה    כי נרצה לפניך וטעמו היה לך    כלחם אבירים בשמים; אך מה ערך?""    עוד דבריו בפיו והשרף ענה לאמר    ""דע לך אדם! אחד הוא האלהים    הכל בא ממנו והכל אליו ישוב    בלתי הסר מטוב אשר ילך לאבדון.    כל פעל אדני ישר ותמים למינהו    ומעשי ידיו כלם מחמר אחד קרצו    אפס שונים הם בתארם גלמם וערכם.    וכן נשמת החיים ממקור אחד יצאה    אך דקה היא נקיה וטהורה מגויה    ועלה היא למעלה הלוך וקרוב לעליון    וכל אחד למינו שמר מעמדו ופקודתו    עד אשר יצרף החמר והיה לרוח.    התבונן בצמח השדה הגזע קל משרשו    העלה קל מגזעו ופרח הרך והנעים    יעלה בראש האמיר וריחו קל מכלם.    צמח השדה ופריו הנתון למאכל אדם    יתהפך מעט מעט לחיי בשרו ולבו    כי עליו יחיה וימצא כח בנפשו    לחשב כל מחשבה לקנות דעת ותבונה    והוא שכל הנפש וזה כל האדם.    אכן שני פנים לשכל שכל הנקנה    על פי הגיון ושכל הנראה לעינים    ושניהם שונים בתכונתם אך דומים במינם    לכן אל תתמה אם לחם חקך    נתן לך אדני בא לפי גם אני    כי ישתנה בקרבי להיות עצם כעצמי.    הנה יבוא המועד ואדם משלחן המלאכים    מפת בגם יאכל וגם ימתק לחכו    ולא יתאונן לאמר הוא לחם הקלקל.    גם גויותיכם אלה על יד המזון    אולי יתהפכו לרוח ברב ימים ושנים    וכנפים יעשו להן לעוף בשחק כמונו    או יבחרו לשבת בגן עדן הזה    או בעדן העליון אם תקשיבו לקולו    ותשגו באהבת אלהיכם כי בניו אתם.    אך לעת כזאת התענגו בנוה שלום    ושמחתם מרב כל כאשר תוכלון שאת.""    ויען אדם ויאמר ""ארח יקיר ונעים!    היטבת ברוח נדיבה להורות לנו הדרך    לעלות בסלם הדעת צעדה אחרי צעדה    להשכיל למעלה ראש לבוא עד האלהים    אך הגד נא מדוע הוספת לאמר    “אם תקשיבו לקולו” היכל נוכל איפה    למרות קול דברו ולהטות לבנו מאהבתו    והוא יצר אתנו עפר מן האדמה    ונתן למושב לנו מעון הטוב הזה    מלא ענג ושלוה ככל אות נפשנו?""    ויען המלאך ויאמר ""האזינה בן עליון!    הסכת אדם דברי! הענג והשלוה    מיד אדני לך וארך ימי השלוה    בכח ידך הוא; כי תוכל לשמע    ולהאמין בדבר אדני וגם תוכל לחדל    לכן הזהרתיך לאמר אם תקשיב לקולו.    הן טוב וישר עשה אתך מתחלה    אך לא הבטיחך שלא תמוט לעולם    כי לרצונך נתן להימין או להשמיל    ולהיות שרר בביתך כאיש חפשי מבטן    באין נגש ואנס. וגם עבדת נדבה    הוא דרש ממנו לא עבדת עבד    אשר למעמסה היא ולא תעלה לרצון    כי באין חפש איך יבחן האדם    אם עבדתו שלמה או בלב ולב?    ואני וצבא המלאכים העמדים על הכסא    נשמר מעמדנו עקב אשר נעשה    ונשמע דבר המלך כמונו כמוכם    ובטחון בלתו אפס גם לכם ולנו.    ועבדתנו נדבה היא כי באהבה נעבד    וגם אהבתנו אליו כדת אין אנס.    ולזאת נפשנו תבחר לעמד או לנפל    ורבים ממנו נפלו כי מרו וסרו    ונפלו מרום שמים אל שאול תחתית    אין ערך לגדלתם ואין ערך לשברם!""    ויען אדם ויאמר ""מורה האלהים!    כל היוצא מפיך שמעתי באזן קשבת    ודברך נעים לי מקול שיר הכרובים    אשר אשמע בלילה מהררי אל סביב.    וגם אני ידעתי כי חפשי נוצרתי    לחשב ולעשות כל כאשר ישר בעיני    אך זכר נזכר אהבת אלהים לנצח    לעשות את מצותו הנתונה לטוב לנו    כן הגיתי בלבבי וכן רוחי יענני.    אמנם נפלאו ממני המוראים הגדלים    אשר הגדת לי כי נעשו במרומים    ומאד אחפץ לדעת לו תחפץ להודיעני    מה הקרות האלה כי זרות הנה.    עוד היום גדול כמעט עלה השמש    לקו השוה ועודנו עמד בחצי השמים.""    כזאת שאל אדם וכה ענהו רפאל    ""הקשית לשאול אדם! וגדלות תבקש מני    האספר באזני בשר עלילות נסתרות    ומלחמות אלהים? היתכן לגלות סוד    משכני מעלה למטה? ואיכה אוכל לדבר    בלי עצב ויגון על אבדן השרים    וראשי נשיאי אל? אך למענך למענך    אעשה כל אלה לטוב לך באחריתך    וכל דבר הקשה מתבונת לב אנוש    אמשל לך משלים מן המעשים מתחת    למען תבין בלבך מה־בשמי מרום    כי הארץ צל ותמונה לעצם השמים    ומאשר תראה למטה תדע מה־למעלה.""    מראש מקדמי תבל טרם אדניה הטבעו    בעוד תהו ובהו שלט על פני תהום    ממקום אשר הגלגלים יקיפו עתה    עד חוג הארץ העמדת על תלה;    ביום ראש השנה לכל צבא מרום    (כי עתים וזמנים יש לחיי עולם    וכל העמדים לעד זמן יחשב להם    על פי התנועה בהוה עבר ועתיד)    בעצם היום הזה התאספו בני אלהים    להתיצב על יהוה לפני כסא כבודו    כי נקראו ויבואו מארבע הרוחות    מכל ירכתי מרום כלם כברקים ירוצצו    קהל גדול מאד מחנות מחנות שונות    מכל ערך ומעלה כקטן כגדול למינהו    ונשאי נס ודגל או אותות כבוד    לאלפים ולרבבות לפניהם וגם לאחריהם    ושורות להם כחומה חומה לפנים מחומה    ולשורותם אין קץ. והנה אדון כל    עמד נצב עליהם ובנו יחידו אתו    שבע רצון וברכה. ואל שדי בדברו    נשמע קולו כמו מהר בער באש    וראשו לא יראה מרב להט וזהר.    וכה דבר ""שמעו מלאכים כלם    שרים פחות וסגנים כל בני האור!    שמעו החק הזה חק ולא יעבר    הנה הבן הזה אשר תראו לימיני    אני היום ילידתיהו בני יחידי הוא    אשר נסכתי אתו על הר קדשי    ואני נתתיו היום להיות לראש לכם    כי בי נשבעתי לו תכרע כל ברך    וכל לשון תשבע כאדון כל במרום    התאחדו תחת ממשלתו כאיש אחד חברים    וטוב לכם לנצח. כל הממרה פיו    פי הוא ממרה את בריתי הפר    ונדח מלפני יהוה לא ישוב לראותו    כי נפל יפל וישקע בחשך החיצון    לא יגאל עוד ולא יעלה לעולם.""    ""כזה דבר יהוה וכל הקהל שמעו    וייטב דברו בעיניהם ולא בעיני כלם.    וכל היום הזה שמרו כמשפט החג    לשיר ולחול במחול מסביב להר הקדש    הוא מחול הפלמוני אשר סוד בו    רק נמשל הוא למערכות הכוכבים בגלגל    כי כוכבי לכת וגם כוכבים התקועים    במחול יקיפו כלם בארחות עקלקלות    במבוכות ומעקשים ואין סדרים למו    אף כי גבר במסלתו ילכון ישובון    לא יעבטון ארחותם; ובמרוצתם יתנו קול    הלוך ורנן יחד וייטיבו נגן בתרועה    לרצון באזני יהוה. והמחולות חדלו בערב    (כי גם לנו חליפות ערב ובקר    להיות לענג יתר ולא כמחסור לנפשנו)    ובעוד הקרואים עמדים במעגל מעגל סביב    והנה לפתע פתאם מלאו שלחנות לפניהם    מכל מעדני מלאכים וכוסות יין מלכות    כאדם פטדה וברקת וכל פרי הדר    ענבי גפן אלהים. אז ישבו כלם    על מצע נצנים וצניף פרחים בראשם    וכן אכלו ושתו בגילה ואהבת אחוה    בעולם שכלו טוב; אין זולל וסבא    יתר על המדה לפני מלך החסד    המפזר ביד נדיבה וגם שמח בשמחתם.""    ""כבוא מועד הלילה נסע עמוד הענן    מראש הר הקדש הנתן צל ואור    ויכס פני הרקיע כמסוה על אבן ספיר    ויהי כנשף נעים לא יום ולא לילה    (כי אין שם אישון לילה ואפלה)    אף אורות ונצנים הטיפו אגלי טל    וכל עין בקשה שנה בלתי עין יהוה    כי לא ינום ולא יישן לעולם.    ובכן יצאו כל הצבא גדודים גדודים    ויפוצו בחצרות יהוה הגדולים עד מאד    ותטש המחנה על פלגים ועצי החיים    תחת חפות כבוד וסכות לאין מספר    אשר נעשו כרגע. ויישנו שם כלם    לרוח הנשבת בלאט; לבד מחלקות המשררים    אשר עמדו חליפות לשיר כל הלילה    לפני כס מלכות. ולא כן עשה השטן    הנקרא כזה היום ושמו הראשון במרום    לא יזכר עוד. הוא היה לפנים    אחד מראשי השרים רב־כח וגדלה    יקר ונכבד מאחיו; אך קנאה הטתו    כי קנא בבן האלהים ביום ההוא    אשר גדלו האב וימשחהו למלך משיח    ומגאותו רעה עינו בכבודו וגדלו    כי כבוד לזולתו נחשב כקלון לנפשו    ולכן הרה עמל להתקשר עם מחנהו    לצאת בחצי הלילה בעת כלם ישנים    לעזב כסא מרום ואת משמרתו בזדון    ולמרד ביד רמה. וכה דבר בסתר    לאחד מן חניכיו כאשר הקיץ משנתו.""    ""קומה ידידי מידעי! מה־לך נרדם?    איך תתן שנה לעפעפיך ואזניך שמעו    מפי אל שדי החק נתן אתמול?    הלא אתה הסכנת להגיד לי לבך    כאשר גם אנכי הגדתי לך כל    כי לב אחד היה לשנינו בהקיץ    ואיך תבוא שנתך להפריד בין אחים?    הנה דת חדשה יצאה מפי המחקק    מפי הרדה בנו – וגם אנחנו משרתיו    נקח לב חדש ונבקש עצה ותושיה    כי לא נדע איך יפל דבר    אך במקום הזה הס מלדבר יותר.    ועתה לך קבץ כל רבבות החילים    העמדים תחת דגלנו ותן להם אמר    כי בעוד לילה נכון אני לשוב    במרוצה נמרצה וכל המחנה ברגלי    למקומנו לירכתי צפון כי הדבר נחוץ    לבוא ולהיות שם טרם יעלה השחר    כי עלינו להכין לעשות ארחה גדולה    בכל אותות כבוד לקדם פני המלך    הוא משיח הגדול העבר במרכבת כבודו    לתת דת ודין בכל מקומות ממשלתו.""    ""כדברים האלה דבר שר הצבא הבוגד    להפרות רוש ולענה בקרב לב משנהו    אשר לא ידע להזהר. והוא שמע וילך    ויגד לראשי החיל הנצבים תחת ידו    ולכל הגדודים יחדיו כפי אשר צוה    אשר בעוד לילה יסע דגל הראש    עם כל המחנה מטעם אל עליון    גם הודיעם מדוע דבר המלך נחוץ    והוסיף מלים סתמים לחרחר ריב וקנאה    כפי לשון הפכפך; הקול קול ישר    והידים ידי עולה. וכלם שמעו בקולו    וילכו לאות הדגל בפקודת שר צבאם    כי אדיר שמו ורם היה בממשלתו    וכמו כוכב השחר מנהל צבא שמים    כן באור פניו התעה מלאכי אלהים    ובכזביו משך אחריו השלישית מצבא מרום    אך עיני יהוה המשוטטות מהר קדשו    וצופות תעלמות לב מבין אור הנרות    אשר יאירו בלילה למול פני המנורה    העמדת שם לפניו הוא ראה היטב    בלי אור הנרות כי הבוגד בוגד    הקשר הולך ואמיץ בין צבא המרום;    מי המה הקשרים ומה־מספר החיל    אשר יעמדו לקראתו להפר דבר מלכותו.    והוא בשפתי רצון אמר לבנו יחידו.""    ""בני יורש עצר צלם כבודי והדרי!    הלא בא המועד לראות למי הגבורה    ולדעת מה־נעשה להחזיק הממלכה בידינו    ולהיות לאלהים כאשר לנו המשפט מעולם.    הנה צר ואויב קם להרים כסאו    לשבת בירכתי צפון להיות דומה לעליון    וגם בכל אלה לא תשבע נפשו    עד אשר ינסה ויצא להלחם בנו    לראות מה־כחנו ומה־צדקה לנו.    עתה לכה ונועצה ונחיש לשלח לקראתו    כל צבא הגבורים הנותרים אתנו    למען יעמדו בפרץ והיו למגן ולמחסה    לבל יקח ממנו המעון והמקדש וההר.""    ""והבן אשר פניו כברק אור האלהים    וזהר לא יספר ענהו בנחת ויאמר:    ""אבי אל גבור! אכן לך יאתה    כי תלעג למשנאיך ותשחק ממרום שבתך    כי נועצו יחדיו ויהגו ירגשו לריק.    ואני עם זעמם אכבדה כי יראו    שבט המשרה בידי לשבר את גאונם    וגם יכירו באחרנה האיש מלחמה אני    להרס קמיך או פנה ערף לפניהם.""    ""בין כה וכה והשטן נסע ועבר    על כנפי רוח בראש כל חילו    מחנה גדול מאד ככוכבים אין מספר    כרסיסי טל בקר עלי עשב השדה.    והם עברו דרך ממלכות שונות    משכנות חיות אופנים ושרפים למחלקותם    משכנות גדולות מארץ הנתונה לך אדם    כמדת ארץ וים הארכה מגן עדן.    ואחרי כן באו לגבולם בפאתי צפון    והשטן עלה וישב על כסא מלכותו    בראש הר ההר מלא מגדלים ובצורות    חצבו מצורי זהב וממקבת שמיר נקרו    הוא הר ההר הנקרא בלשון אדם    בירת השר הגדול הילל בן שחר    אשר מיום ומעלה קרא אתו השטן    בשם הר מועד כי התנשא בנפשו    למשל כאל במרום ולקרוא הר ממשלתו    בשם־ההר ההוא אשר עלה עליו    המשיח ביום המשחו לעיני קהל האלהים.    ושם נועדו אליו כל חיל צבאו    כי כחש להגיד להם במצות עליון    לבוא להועץ פה ולקדם פני מלכם    ועתה הוסיף רכיל ונכלי שפת שקר    לפתות את לבם. וכה דבר באזניהם.""    ""הוי שליטים רזנים שרים גבורי חיל!    העוד אקרא אתכם בשמות כבוד אלה    וממשלה אין לנו רק השם לבד?    כי בדת החדשה אחר קם עלינו    להחשיך אורנו באורו להשתרר עלינו לבדו    הוא משוח מלך אשר אליו חרדנו    כל החרדה הזאת לנסע כל הלילה    מבהלים ודחופים למען נהיה נכונים    להתאסף פה יחד למצוא עצה ותחבולה    לקדם פניו בכבוד לא נעשה מעולם    לכרע לו ברך לכרע אפים ארצה    לו לעז ותהלה ולכבוד יתר מדי    ולנו לקלס ותהלה ולקלון גדול מנשוא.    אך האין לנו עצה ותחבולה אחרת?    הבה נתיצבה על יהוה ומשיחו    ונמתיק סוד יחד להשליך ממנו עבותימו.    עד אנה תתנו את הצואר לעול    ובאות נפשכם תכרעו על ברכים רפות?    ואני יודע מבין כי כן לא תוסיפו    לו תשימו לבכם להבין מי אתם.    הן אזרחים אתם ובני שמים כלכם    קנין אחרים ועבדים לא הייתם מעולם.    אם בערך ומעלה איש שונה מאחיו    בני חורים וחפשים אתם כקטן כגדול    כי מעלות ומדרגות וחפש לאחד אחד    אינם שני חקים זה לעמת זה    כי אם חקים ישרים ונכחים יחדיו.    אם כן איפה איה אלהי המשפט    אשר מלאו לבו להמליך עלינו מלך    ואנחנו על חקנו נחיה חפשים כמוהו?    אם בכח ותפארת נעלה הוא עלינו    לא נפלים אנחנו ממנו בחפש ודרור    כי כמונו כמוהו. ואיך איפה יעיז    לשים אלוף לראשנו לתת תורה ומשפט    ואין שגה בתוכינו גם בלא תורה?    אף כי הזה יהיה לאדון לנו    לקחת כבוד מידינו לשימנו למס עבד    ולהחליף החק ההוא הנתן לנו כח    גם יד ושם להשתרר ולא לעבד?""    ""עד הנה שמעו כל הקהל דבריו    באין מעצר לרוחו. ושם נקרה אחד    מן צבא השרפים ושמו עבדיאל    מלאך נאמן לאלהיו וסר למשמעתו    ויקם באש קנאתו ויהס את הנקהלים    ויוכיחם על פניהם תוכחה נמרצה זאת.""    ""הוי נאצות וגדופים אמרי זדים ורהבים!    אזן מי שמעה דברים כאלה במרום?    אף כי לשמעם מפיך גמל רעה    תחת הטובה כי נעלית מחבריך?    איך זדון לבך השיאך לדבר סרה    ולחפאות דברים על חק־האלהים    אשר חקק בצדק? הלא הוא נתן    שבט הממשלה לבנו ונשבע לו בנפשו    כי שכני השמים לו יכרעון ברך    וכל לשון תודה כי לו המלוכה.    ואתה לא בצדק ובישר תדבר דבריך    לאמר תורה וחפש לא יתחברו יחד    ולא יתכן להיות מלך על בני גילו    או להשתרר על בני חורים כמוהו.    כי מי אתה לתת דת לאלהים?    האתה תגיד מה החפש ותוכיח לאל    אשר עשך ויכננך וכל צבא השמים    ברא כטוב בעיניו והציב גבולם מאז?    ואנחנו בחנו וראינו מה־טוב יהוה    וכמה יחוש להיטיב לנו ולכבדנו.    ומעולם לא אמר לקרע מה־מנחלתנו    כי אם להגדיל לנו אשר חלקנו    וליחד את לבבינו תחת ראש אחד.    ואף אם אמר צדקת בדברך עול    האם לבן־האלהים דמית בכבודך וגדלך?    ואף לו יתחברו כל המלאכים לאחד    הידמה הישוה לו? והוא דבר יהוה    אשר בו עשה שמי מרום וצבאם    וגם אתך עמהם; וגם בו ברא    כל חיל הרוחות גבוהים על גבוהים    ויעטרם כבוד והדר ולכלם שמות יקרא    כסאות ממשלות שליטים חילים וגבורים    גבורי כח כלם. ואתו הקים למלך    לא להחשיך אורם כי אם להאדיר    כי בהיותו לראש היה כאחד מאתנו    תורתו תורתנו היא וכבודו הוא כבודנו.    ולכן חדל לך לערר זעם ורגז    והרף מהתעות אלה; אך מהרה שובה    והתרצה אל האב טרם יבער אפו    והתרצה אל הבן פן תאבד לעד    כי אתו הסליחה אם תדרשנו בהמצאו.""    ""כזה דבר המלאך בחם לבו הנאמן    אך אין פצה פה לנטות ידו עמו    קנאתו שבה לחיקו ודברו נפל ארצה    כדבר בלא עתו או כזרות ותהפכות    והבוגד ראה ושמח ויוסף ויען עזות.""    ""מה הגדת עתה? בידי שני נוצרנו    והבן הוא האמן אשר עשה המלאכה    כי הפקידו האב? דבר זר וחדש!    איפה לקחת לך לקח החדש הזה    מי ראה הבריאה בעת יצאה לאורה?    האתה תזכר מתי יצר אתך היוצר?    הן נעלם הזמן אשר היה מלפנינו    ולא נכיר אחד אשר מוצאתיו מקדם    בי בסתר רקמנו כלנו בבטן השמים    ובמלאת תקופת הגלגל המסבב כל סבה    נולדנו ויצאנו לאור ברוח חיים שלנו    כבני מרום ואזרחים במקום מולדתנו    כחנו שלנו הוא וזרוענו תושיע לנו    ותלמדנו לעשות חיל למען נבין ונכיר    מי חזק ממנו? ואז תראה גם אתה    מה חפצנו ומעשנו לפני כסא הכבוד    לבוא בתחנונים לפניו או להביאו במצור.    ואתה המלט והגד כזאת למלך החדש    חושה אל תעמד פן תדבקך הרעה.""    ""לקול דבריו אלה מחאו ההמונים כף    ויקראו בגרונם כשאון מים כבירים    והשרף לא זע ולא חת מהמונם    ובקרב רבבות אויבים עמד לבדו ויקרא.""    ""אהה משלח ונעזב נדח מכל טוב    וזעום יהוה עד עולם! הלא נכון אידך    ושבר פשעים עמך; כי נלכדו יחדיו    גם במעל ומרמה וגם בדין וענש.    ומה־תוחיל עוד? פרק מעל צוארך    עול משיח יהוה כי תורותיו עתה    לא יועילו לך; וגם משפט אחר    נגזר עליך כיום וחק אין להשיב.    שבט זהב שמאסת היה לשבט ברזל    והוא ישופך ראש וישבר מריך הקשה.    ולי היטב יעצת להמלט על נפשי    אפס לא מעצתך ולא מדבריך אפחד    כי אם אסורה מאהלי הרשעים האלה    פן יבער החרון המתחולל על ראשיכם    ילהט כאש פתאם ויאכל ולא יבדיל    כי מהר תתבונן רעם גבורותיו    כאש אכלה בראשך. וכאשר תראה ותכיר    יד החזקה והנטויה העשה אתך כאין    תדע למרת רוחך מי הוא עשך.""    כזאת דבר השרף עבדיאל עבד נאמן    נצר אמונה לבדו בין בנים סררים    לא אמון בם; לא נפתה ונתעה    ולא נע וזע מפני המון בוגדים    כי שמר בריתו אהבתו וקנאתו בלבו    לא ירא מרבים לנטות אחריהם לרעה    ואותותם לא הביט לסור מדרך אמת.    ובכן נפרד מהם ולא הטה אזן    לצרים אשר חרפוהו בעברו בין שורותם    ולא נבעת מפניהם כי אמרו לבלעו    רק בבוז וקלון הפנה שכמו מהם    ומכל מבצרי עזם כי היו לחרם.""      תם ספר חמישי.     ספר ששי     ""והמלאך בלי פחד הלך לו לדרכו    ויסע כל הלילה ואין רדף אחריו    עד עמוד השחר פתח שער האור    כי בהר יהוה יש מערה אחת    אצל כסא הכבוד אשר משם יצא    אור וחשך חליפות להאיר ולהחשיך במרום    כמראה יום ולילה. כאשר יצא האור    יבוא החשך תחתיו משער השני במערה    ושם ישכן עד מועד צאתו בערב    לכסות פני הרקיע; אף כי החשך שמה    כבין הערבים הוא ולא כחשכת הליל.    ועתה אתא בקר בכל זיוו והדרו    והלילה לאור חציו נס משמי מרום    אז נראה המישור מלא חיל כבד    סוסים ורכבי אש וכלי נשק נצצים    מחנות אלהים רבתים וגדודים לאין מספר.    והמלאך ראה והבין כי מלחמה קרובה    וכי נודע הקשר אשר דמה להודיע    ולהשמיע כחדשות; ולכן ארח לחברה    עם הגדודים האלה בעלי ברית אדניו    אשר צהלו לקראתו ויקדמו פניו בכבוד    כי הוא לבדו שב מהמון הבגדים    ונמלט מן האבדים; ויוליכו אתו ברנה    לקראת הר הקדש מקום כסא הכבוד    והנה קול מדבר מתוך הענן והנגה.""    ""היטבת עבד יהוה! היטבת לעשות    כי מלחמת אמת נלחמת אתה לבדך    והמון סררים הוכחת בשבט אמרי אמת    בשוט לשון חדה מכלי נשק שנאיך    וגם מפני קשט נשאת לעג וקלון    קלון כבד משוד ולעג מנשוא חמס    כי אחת שאלת להיות ישר ותמים    בעיני יהוה אלהיך ולכל ההמון הרב    אשר חשבוך למשתולל לא שמת לבך.    וגם אתה תשוב עם חילי הגדול    ופניך ילכו בקרב לקראת המון צרריך    ותעלה גם תוכל כי מלחמה אחרנה    קלה מן ראשונה ותפארתך על הדרך    תגדל הרבה מחרפה אשר חרפוך    כי כלם יכבשו בכח יד חזקה    עקב אשר הפרו חק ודעת עליון    וימרדו במלך המשיח המלך באמת וצדק.    ואתה מיכאל שר צבא המרום!    וגבריאל שר החיל! נחה מחנות אלה    בני גבורי כח חלוצי צבאות קדש    נחה אתם למלחמה לאלפים ולרבבות    כמספר חיל המרדים בני רשע ובליעל    ופגע בם בחרב ואש ותרדף אחריהם    עד קצה השמים עד אשר תגרשם    מעל פני יהוה ותשליכם מעל טובו    לבית משפט שאולה הבער באש תחתית    ופיו רחב פתוח לבלע את הנפלים.""    ""כעבר קול שדי עלה ענן כבד    ויכס את ההר ויהי חשך וערפל    אש ותימרות עשן לאות כי יצא הקצף    וגם בשופר גדול יתקע בשמי מרום    ולקולו החזק והנורא התאספו כל המחנות    ויערכו את שורותם כמו חומות בצרות    מרבעות מתאימות יחד וילכו הלוך ונסוע    כלם עליזי גאוה אדירים בעז וכח    ומעגל רגלם יפלסו לקול כלי הזמר    ושרי הצבא בראשם ומגמת פני כלם    למלחמת יהוה ומשיחו. וכל טורי המערכה    אחוזים איש באחיו דבקים לא יפרדו    וגם בנסעם דרך רכסי הרים ובקעות    או יערים ויארים אין מפריד ביניהם    כי ירימו פעמיהם מעל גב הקרקע    הלוך וטפוף ברוח ואין נגע ברגל.    כחיל קהל הצפרים כל בעלי כנף    כאשר נקראו אליך ויעופו מסביבות עדן    לשמע שמותם מפיך כן שטו אלה    ועברו בשבילי שמים גלילות רבות ושנות    מדת גליל וגליל ארכה מארץ שבעתים    עד אשר ראו מחוז להט מרחוק    כשדה ערוך למלחמה בירכתי צפון    וכאשר הקריבו לבוא ויראו חניתות נטויות    מן הקצה לקצה; כובעים לאין מספר    ושלטים עם ציונים פתוחי חותם    כי חיל השטן הגיחו מהר ממקומם    יען דמו לנפל פתאם ביום ההוא    ללכד הר האלהים ולהושיב על כסאו    את השטן המקנא והמתנשא למלך    אך זממם כתוחלתם בן לילה היה    ובן לילה אבד. אף כי תמהנו    ויפלא בעינינו איך יריבו מלאכים    וילחמו אלה באלה אחרי אשר הסכינו    לשבת כאחים יחדיו להתחבר באהבה וגילה    ולשיר שירי יוצרם כבנים אל אביהם?    אבל אין רכות ונדיבות ביום נשק    כי הכל נשכח בהנתן אות קרב    ולקול ענות מלחמה שטפו כלם להלחם    ושטן ראש הבגדים הופיע בין גדודיו    יושב במרכבת אש כעין נגה השמש    רם ונשא כאלהים כדמות אל נכר    שרפים מימינו ושמאלו ושלטי זהב סביב    והוא ירד ממרכבתו ועמד בראש חילו    אז קרבו המחנות אלה לקראת אלה    פני שתי המערכות גדולות נוראות למאד    ורוח מעט ביניהן וכאשר יקטן הרוח    כן יגדל הפחד. אך עד לא נפגשו    טרם התראו פנים בשדה קטל    צעד השטן בגאונו ויעל נגדו    פעמיו דהרות אביר ומראהו כמגדל    חגור שריון זהב ומצחת שמיר עליו.    ועבדיאל העמד למולו בין ראשי הגבורים    ראהו ויקץ מפניו וידבר אל לבו    כבחן עשתנותיו וחקר שכל עמק.""    ""שמו שמים! איך מלאך סורר ומורה    ידמה לאל עליון? איך בוזה צדק    יתאזר בגבורה ועז לא יחסר?    הלא שבר נכון לעז פנים כמוהו.    בעזר אל שדי אנכי אתערב אתו    ואראה מה־כחו; כי כבר הוכחתיו    גם יכלתיו באמרי טעם ושכל    הלא אתגבר עליו גם בכח וחיל    כי המנצח בדברי אמת וישר    לו יאתה התשועה גם במלחמת יד.    ואף כי המלחמה חרפה בעיני השכל    וכח ידים נמאס; אכן כן המשפט    כי הגבר בשכל יגבר על הכל.""    ""מדי דברו כזאת עלה בראש חילו    ויפגש אויבו העז לקראתו על הדרך    כראות אתו לנגדו בערה בו חמתו    וחמתו היא סמכתהו ויתגר בו לאמר.""    ""התראה זד יהיר! מי עלה לקראתך?    הן אתה בטחת למלא תאות לבך    באין נדד כנף ולרשת כסא מלכות    באין פצה פה כי כלם ינוסו    מפני זרוע כחך או מחץ לשונך.    אבל איך נבל! חשבת כי תוכל    לריב עם שדי? הלא הוא רדה בכל    וגם מאפס ובלימה יעשה חיל גדול    לסכל עצתך הנבלה; או ישלח ידו    הנטויה לאין קץ ויכך מכה אחת    וישמידך מעל פניו ומחניך ישקיע באפל.    אך ראה רבים שלא נטו אחריך    כי את אלהיהם יתהלכון בצדק ואמונה    ואתה לא הכרתם בעת עמדי לבדי    להוכיח קהל החטאים אשר התעית    כי חשבת שאני נותרתי ליהוה לבדי    ואתה ראה איפה בני אמונתי המה    והשבת אל לבבך לדעת דבר לא בעתו    כי באשר ישגו המונים לאלפים    שם ידעי אמת רק אחד מאלף.""    והאויב קרץ בעינו ויען בלעג וקלס    ""לרעתך באת הלום מלאך מחרחר ריב!    כי אנכי מבקש לתת נקמתי בך    ואחרי נוסך שבת כמו שקויתי היום    למען תשא מכה הראשונה די גמולך    מיד ימיני הנטויה עקב אשר הכעסת    ובלשונך לשון תהפכות דברת סרה    על קהל העליונים שלישית צבא המרום    אשר התאספו להוכיח כי אלהים הם    וכל עוד ימצאו עז עליון בנפשם    עז והוד מלכות לאחר לא יתנו.    ואתה היטבת לבוא ראשון לכל אחיך    להתראות פנים אתי אולי תחזק ממני    ותשועתך תהי לחילי לאות כליון    אך אוחילה מעט לא מיראתי להלחם    כי אם להשמיעך דעת הגיון לבבי    כי לפנים חשבתי חפש ושמים יחדיו    הם זה כזה אחוזה לבני המרום    אבל עתה מצאתי רבם מרב עצלה    יבחרון עבדת עבד להיות מלאכי השרת    כדרכם לשרת בחג ולנצח על השיר    ולאלה נתת נשק ותפקד אתם למלחמה    משררי מקהלות שמים! אבל היום יראה    מה עלילות עבדים ועלילות בני חרים""    ויענהו עבדיאל מענה נמרץ כזה    ""שגית בוגד! ולא תמצא קץ לשגיאות    כל עוד תסור ותרחק מדרך אמת.    האם יתכן לקרא בשם עבדת עבד    עבדה צוה אלהים וחק אין להשיב?    הלא דבר אלהים וחק־עולם הוא    כי הגדול אשר לו יתר שאת ועז    ימשל בקטנים ממנו. ועבדת עבד היא    לעבד את הנבל או את הבוגד    המרד באדון הגדול כמוך היום הזה    אשר יעבדוך רקים ואתה אינך חפשי    כי עבד אתה לשרירות לבך הרע.    ואתה נבל תכלימני על עבדת אל –    לכה ורדה בשאול ויסד שם ממלכתך    ואנכי אעבד תמיד ואברך אלהי שמים    ואשמר כל פקודיו כי פקודיו ישרים    אולם כבל תמצא ולא כתר בתפת.    ויען כי קוית שובי אחרי נוסי    הא לך זה לאות על ראשך בליעל!""    ""מדי דברו כזה הניף בעים ידו    ולא נתן לו רגע כתנופת עין להזהר    עד שהוריד ידו ויכהו על הראש    על צניף תפארתו מכה קשה ונאמנה    עשר צעדות שב הלוך ונסוג אחרנית    ושם מט וכרע ולא נפל על אפיו    כי נשען בחניתו. כרעש מתחתיות ארץ    או כפרץ מים שטף מבטן אדמה    יעתיק הר ממקומו ויתקעהו עד חציו    כן כרע הענק וגבהות ראשו שחה.    והבגדים ראו ונבהלו כי כשל גבורם    ותעל חמתם באפם וחילינו צהלו הידד    לאות טוב וישועה ולבם חפץ בקרב.    אז צוה מיכאל להתקע בקרן היובל    וקול התרועה נשמע בכל מרחבי שמים    וכל מחנות אלהים הריעו הושענא בקול.    וגם מחנות הצרים לא חבקו ידיהם    כי חלוציהם ערכו לפרץ פרץ    באף ושצף קצף. אז שטפו המחנות    אלה לקראת אלה בשאון רעש ורגז    לא נשמע כמוהו מיום היות שמים    מהלמות נשק בנשק קול רעש אופן    ושאון רכב ברזל קול מהומה ומבוסה    ושריקות חץ יעוף כזרם אש מתלקחת    בכל קצות המחנה. וכאשר גברה האש    ותכס כאהל כלם כן בערה חמתם    וילחמו אלה באלה מלחמות תנופה    ומחץ מכת מות בזעם וחמה שפוכה    יריעות שמים רעשו; ולו ארץ היתה    פור תתפורר ותתנודד עד היסוד בה.    אכן אין פלא במורא הגדול הזה    יען כי הלחמים מעבר מזה ומזה    רבבות מלאכים הם גבורי כח כלם.    ואם החלש בהם חזק מאיתני תבל    כי ידו שלטת בכל עצם ויסוד    לעשות בו כרצונו ולהתאזר בגבורתו    מה־יגדל הכח לשני מחנות אדירים    רבבות אין מספר אשר יתנגחו יחד    ואשר ידם משגת לשית למאכלת אש    כל מעון ומושב ולהרס כל מקום    אם לא לכלותו? לולא מלך הגדול    הוא צור עולמים גזר ממעון שמיו    לתת קצב וגבול לכל כחם ותקפם.    כי אמנם חילם רב ועצום למאד    כל גדוד וגדוד למחנה גדול יחשב    כל חגר נשקו דומה לגדוד בגבורתו    וכל בן חיל מבין כשר הצבא    והמתנהל לקרב מלמד כמנהל אתו    כי מהיר לדעת מתי להלך ולעמד    איך לפנות במערכה לשנות פני המלחמה    ומתי לפתח ולסגר שורות שדה קטל.    אין אמר לנוס אין נסוג אחור    ואין עשה דבר כירא ורך הלבב    אך כל אחד בטח בעז גבורתו    וחשב כי התשועה בזרוע כחו לבדו.    עד כה וכה ועלילות נוראות רבות    עשו להן שם על פני המערכה    כי המלחמה נפוצה במקומות שונים    ועדרי קרב פעם יעמדון ברגל    על רקיע מוצק ופעם יעופו כלם    על כנפי רוח ויעלו להלחם ממעל    והרוח ממעל יראה כאש ברקים מתרוצצים.    עד הנה המלחמה היתה תלויה במאזנים    לא נודע בפלס דבר מי יקום.    והשטן עודנו עשה נפלאות גדולות    חזק ואמיץ ממנו לא מצא לנגדו    עד אשר הבקיע אל מחנות השרפים    מול פני מלחמה החזקה וירא את מיכאל    וחרב פיפיות שלופה בידו הנטויה    ובתנופה אחת הוא מפיל המון רב    לפי חרבו הקשה. ולכן אץ ויקרב    לעמד בפרץ לעצר מגפה הזאת    וישם את המגן אבן שמיר חזק    ועב כפלח תחתית להגן עליו.    ושר צבא אלהים כראותו אתו לקראתו    עמד מהכות אויביו וישמח בלבו לאמר    כי ישקיט כיום את הריב בשמים    כי יכבש כרגע את ראש המרדים29    ובכבל יסחבנו לשבי. ויבט בו באיבה    ופניו כאש צרבת וכן ענה ואמר.""    ""הוי אבי רשע! מקור כל רע!    טרם מרדת מרד רע לא נודע    ולא נשמע בשמים ועתה יפרה וירבה    כאשר עיניך ראות במריבה ומלחמה זו    השנואה כתועבה לנו ואתכם תדכא כמות.    איך השבת שלום וברכת שמים בתוכינו    ותביא עמל ואון אשר לא נבראו    עד יום מריך. איך ישרים ונאמנים    לאלפים ולרבבות אצלת מרעתך עליהם    והנם בגדים כמוך. אך אל תדמה    כי במקום קדוש תפריע את המנוחה    הן המקום הזה יקיא אתך היום    מהלאה לגבול שמים ולכל שוד וחרב    לא יתן לעבר בנוה שלום הזה.    ואתה לבור שחת למקום הרע תלך    וירדת אתה ומחניך והרע אשר הולדת    ושמה פחם ועצים תמצא לחרחר מדון    עד בואי ליסרך בחרב נקמת זו    או קנאת יהוה תנפץ אתך לשברים.""    ""ויען השטן ויאמר אל שר המלאכים    ""ואתה אל תדמה בדברי רוח וריק    להחריד את אלה אשר בכח ידים    לא החרדתם עוד. מי איפה משלנו    מי אף מהצעירים הברחת מן המערכה?    אם אחדים נפלו הלא קמו עמדו    ולא נכבשו לפניך; ואיך תתחרה אתי    ותבטח כי אנוסה מפני פחד דבריך?    אל תאמין בשוא להשקיט את הריב    אשר רע תכנהו ונחנו מתפארים בו    וגם לא נרף עד שנגבר עליכם    או נשית השמים כעצם שאול ההוא    שאתה בודא מלבך. אכן פה נשב    כבני חרים לעד אם לא להשתרר.    ועתה רבה צבאך בעזר אל שדי    אשר אתה קרא ואני לא אנוס    כי זה כמה חפשתיך מרחק ומקרוב.""    ""כרגע חדלו לדבר ויגשו להלחם יחד    מלחמה רבה ונוראה אשר אין למלל    כי בלשון מלאכים ואף בשפת משל    אין די לבאר לאזן בשר ודם    גבורות שרי הצבא כי כאלהים יראו    גם כאשר ינועו וגם כאשר ינוחו    כן בתאר ותמונה וכן בכלי מלחמה    ולזאת להם יאתה לאמר: למי שמים!    ושניהם ערכו מגן כשני מארות גדולים    זה לעמת זה ואת חרבם הניפו    הניף והניע למעלה כלהט חרב מתהפכת    הפחד הולך ורב וסביבם נשערה מאד    וכל העמדים עליהם מן חלוצי הצבא    נתקו משני עבריהם לתת רוח למו    כי יראו לנפשם מפני זועה הבאה.    כי כמו אם משו חקות השמים    וחלקי הבריאה הפרו בריתם יחד    וכימה וכסיל התמרמרו והגיחו בחמת אפם    לנגח איש את אחיו בחצי השמים    והכוכבים ממסלותם יזעו ינועו מפחד    כי מהומה קרובה כן המו נחפזו    כל הראים בקרב שני שרי הצבאות    והם זה כזה שלחו ימינם הגדולה    להכות איש אישו ולכלותו במכה אחת    בלי לשנות לו וגם שניהם דומים    בעצה וגבורה למלחמה אין יתרון לאחד    אפס חרב מיכאל מבית נשק האלהים    הוחדה וגם מרוטה לכרת חד וקשה    כל אשר תפגע; וכאשר שלח ידו    להכות בה הפעם פגעה בחרב השטן    הנטויה להשיב המכה ותחץ אתה לשנים    ושם לא עמדה רק התהפכה בידו    ויתקעה בקרב השטן וימחץ ירך ימינו.    אז ידע השטן את נגעו ומכאבו    ויתגלל בתוך המסלה כחלל חרב    כי הנקב גדול והכאב גדל למאד.    אך בהיות חמרו חמר החשמל מעל    לא נשאר פצוע ונקוב לזמן רב    כי סגר הנקב וישב מהר לאיתנו    אחרי אשר זב זובו מפצעו ומכתו    כעין הדם שיזובו מלאכים מדקרים    ושם נגעל מגנו וכל כליו החמדות.    ומן חיל צבאו חשו רבים לעזרתו    וישאו אתו במגניהם וישימוהו ברכבו    העמד בקצה המחנה; והוא חרק שן    מכאב כעס וחרפה אחרי אשר מצא    כי לראש בגבורים לא יתחשב עוד    וגאונו ענה מאד כי דמה לשוא    לאמר כחו גדול וכל יכל כאלהים.    אפס חיש קל חיה וקם מחליו    כי הרוח הוא נשמת חיים אחת    לא כאדם חלש אשר תוצאות חייו    מקרב ולב וראש או מכבד וכליות    ולזאת אם לא כליל יכחד הרוח    לא ימות לעולם; ולא ימצא בחלקיו    מקום למכת מות כאשר לא ימצא    גם ברוח הנשבת; כי עצמו וחייו    עצם אחד הוא וכל העצם הזה    לב הוא וראש עין הוא ואזן    וגם נפש ושכל. אך גויה ואבר    ילבש כטוב בעיניו יחליף צבע וקומה    יבחר תאר לרצונו ויראה עב או בהיר.""    ""ובין כה וכה וגם אחרים במלחמתם    עשו גדולות אשר יספר לזכרון    גבריאל נשא נס ויבקע בגדודי מלך    הוא מלך אכזרי אשר חרף אתו    ואמר לסחבו אסור באופן מרכבתו    ולא קפץ פיו מגדף אף קדוש השמים    ועוד דברו בפיו נבקעה בטנו פתאם    כלי מלחמתו נשברו וינס מן המערכה    הלוך ונבח מכאבו. וגם אוריאל ורפאל    משתי כנפי המחנה פגעו באדרמלך ואשמדי    שני מלכים אדירים נשאי מגן ושריה    אשר רעה עינם להיות מעט מאלהים    אך בנוסם מכים ופצועים מן המלחמה    למדו לעצר ברוחם ולא לבקש גדולות.    ועבדיאל לא חדל להציק למלאכי רעים    המכחשים לאל ממעל. כי הוסיף אמץ    והכה את אריאל ואת אריוך השר    ומחץ ראש מחויאל ראש מעול וחומץ.    ויש רבים זולתם לו אספר עלילותם    אעשה זכר למו ושם עלי אדמות    אפס בחירי יה רב כבודם במרום    ולא יבקשו תהלה מפי בשר ודם    ובני רשע ובליעל אשר עשו גדולות    והראו כחם במלחמה ושמעם יקר למו    יצא דינם להשבית זכרם משמים    ולכן ירקב שמם גם פה בארץ    כי אם גבורה אויבת אמת וישר    לא נאוה לה תהלה וזכרון כבוד    כי אם להפך קיקלון ואי־כבוד    ולזאת גבורים כאלה בחשך ידמו.""    ""ועתה כי נפלו ראשי גבורי החיל    והמחנה חשבה להשבר כי רבו בקיעיה    פרצה מבוכה במערכה אין סדרים עוד    שברי נשק נפזרו נפוצו בכל מקום    סוס רכב ורכבו נערמו כנד יחדיו    וכל שרידי חרב עיפים ויגעים    נסוגו מאחרי השטן ולא עצרו כח    לעמד בפרץ מרב בהלה ומכאב    וכהצר להם מאד נסו בבושת פנים.    אז נפקחו עיניהם לדעת כאב ובושת    וגם לנוס מפחד לפנים לא ידעו    ויראו אתם ברע עקב מעלם ומרים.    אולם לא כן חלק צבאות קדש    הם התקשרו כחומה כטורי אבן יחד    אין כושל ופרץ כי כלם מדבקים    וחגורים בעז ונשק מי יעמד בפניהם!    זה יתר שאת לתמימים על אויביהם    עקב אשר נזהרו ולא מעלו מעל    ככפירים עמדו בקרב לא רפו ידיהם    ואף כי משו ממקומם מכח הנגע בם    לא הוכחו במכאב ופצעים בל ידעום.""    ""כאשר בא הלילה וחשכה פרשה כנפיה    עברה הרנה במחנה איש איש למקומו    המכים והמכים שבו והלכו להם    והשמים שקטו ממלחמה. מיכאל וצבאיו    תקעו אהלם כמנצחים בשדה המערכה    וכרובים כלהט אש נצבים לשמר המחנה    והשטן עם חילו יצאו ללון למרחוק    וחשך סתר למו; אך מבלי מצא מנוחה    קרא לשריו וגבוריו להועץ עמם לילה    כי עודנו לא נכנע וידבר אליהם.""    ""הו אחי ורעי! נצרפתם באש מלחמה    והראיתם לדעת היום שכל כלי יוצר    לא יצלח לכלותכם וכי חפש לבד    אין די לפעלתכם כי לכם הממלכה    גם הגדלה והתפארת והנצח וההוד    כי שריתם היום עם גבורי החיל    צבא אלהי שמים אשר שלח להכניענו    ואם לא לנו היתה המלחמה היום    הלא גם לו לא לתשועה היתה    כאשר התאמר בלבו. עתה דעו איפה    כי שגה בראה ועתדת איננו יודע    אף כי רבים ליודע כל חשבוהו.    הן אמת הדבר כי כלי מלחמתם    טובים הם משלנו ולכן גברו עלינו    והכונו הכה ופצע וכאב אנוש ידענו    לא ידענו מתמול; אבל במסה הזאת    פקחנו עין להשכיל שאין נשק להשחית    ואין חרב לאכל עצם חשמל הזה    כי חיינו לנצח ואחריתנו לא תכרת    וגם הכאב בא והלך לו כרגע    ידנו חבשה המחץ וגם נרפא הנגע.    ולכן הרעה באתנו תעבר כאשר באה    אם בכלי נשק חדים וחזקים מראשונים    נעלה להלחם בם כי כחנו ככחם    ויתרון להם אפס. ואם לא נצליח    נוסיף לחקר עוד במה כחם גדול    וידנו לא תקצר למצא תחבולה אחרת.""    ""ככלותו לדבר ישב; ונסרך שר וגדול    הנס מן המערכה כנמלט מהררי טרף    עמד לעיני הקהל סריונו קרוע לשבבים    ופניו רעים וזעפים. וכן ענה ואמר.""    ""אתה הצלת אתנו מיד בעלים חדשים    והורית לנו הדרך להיות חפשים כאלהים    אולם כבד ממנו ידועי מכאבים רבים    להלחם בקמים עלינו אשר למכאב ישחקו    ואשר כלי נשקם חזקים וטובים משלנו.    אם נוסיף לערך נוסיף לנפל לפניהם    ולא נוסיף קום. ומה־בצע לנו    כי אבירי לב וגבורי כח נחנו    ומדוה פצעים רעים מרפא את ידינו    ומעיק לבנו לגוע והיה כמסס נסס.    לו חסרנו ענג וכל מעדני מלאכים    כי עתה החרשתי ושלותי בלי ענג    אבל פצע וחבורה מכף רגל ועד ראש    חלי רע הוא ומכאוב לא אשאנו.    מי הוא איפה אשר ימצא לנו    כלי משחית לחבל ולהכות גם אויבנו    או ימצא מגן להגן בעדנו כמוהם    על דעתי כי לו יאתה תהלה    כמציל וגאל הזה."" ויען השטן ויאמר    ""אשר אתה מבקש חקרתי ודרשתי היטב    וראה זה מצאתי להיות עזר כנגדנו.    התבוננו במקום מולדתנו פני שחק הזה    הבהיר כבדלח ונטוי כרצפה לרגלנו    רחב ידים הוא ומלא נטיעים נעמנים    ציץ פרח ופרי זהב ואבן יקרה    אולם מאין המה מי ילד כל אלה    אם לא שרש פרה בעמק מתחת?    כי במעבה השחק לח ויסוד אש    הנהפך לחמר עב כמו מוצק וקפאון    ולאור יקרות ממרום יחם יזריע זרע    יוליד ויגדל אלה. ולכן גם אנחנו    נחצב לנו משם כמו ממקבת בור    מטילי ברזל אשר אש טמון בחבם    ונעשה אתם לקנים ארכים ועגלים    נבובים מעשה מקשה וקני מורה יקראו    כי בהריחם אש מקצה יורו מרחוק    כל בני בטנם בקול רעם ורעש    וכל אשר יפגעון ישברו ינפצו לרסיסים.    בכלי מלחמה אלה נצא לקראת אויבינו    והם יראו יחרדו כי רעם וברק    לקחנו לנו לשלל ונצלנו את אדנם.    ומלאכת מחשבת זו עתה לא תמשך    כי כעלות השחר נוציא הכלי למעשהו.    עתה התחזקו נא היו לבני חיל    ואל תאמרו נואש כי בעצה וגבורה    לא יבצר ממנו כל אשר יזמנו.""    ""הוא כלה לדבר והם מצאו דבריו    למשיב נפש למו ולפתח תקוה טובה    ויהללו את תחבולתו ויניעו ראש לאמר    מדוע לא מצאנוה איש איש מאתנו    כי התחבולה קלה אחרי אשר נמצאה    אף כי מקדם נעלמה מעיני כל חי.    (ואתה אדם דע כי בימים יבואו    כאשר ישחיתו בניך דרכם עלי ארץ    חכם אחד להרע יגלה סוד הזה    וחפצי קרבות יחזיקו הכלי כרוח משחית    לנגף איש אחיו ולהכות את הארץ חרם.)    אחרי עצה היעוצה רצו כלם למלאכתם    אין אחד עמד לשאל ולהשיב דבר    וכרגע כרו מקבת במעבה שמי מרום    וימצאו שמה מקור גפרית ונתר    את אלה לקחו ועשו כמו מרקחת    טחון ובלול היטב עד אשר הכינו    כזרע גד שחר הוא אבק השרפה.    וידי אחרים חפרו וחצבו נחשת וברזל    כמו גידי ברזל הנמצאים בבטן אדמה    ויעשו קני המורה שלח ואבני קלע    כמלאכי מות כלם. וגם ערכו להם    פתילים בערים באש להדליק קני המורה.    כל הכלים האלה עשו באישון לילה    והכן אתם במסתרים טרם עלה השחר.""    ""הבקר אור במרום וחיל מלאכי עליון    קמו והעבירו שופר לצאת לקראת נשק    ועד מהרה עמדו נכונים במערכה    גדודים לבושי מכלול כעין זהב וברקת    והצופים עמדים לתור מראשי ההרים    לראות איה האויב אנה ברח ונס    ואיפה הוא חנה; ואם הולך הוא    ובוא יבוא למלחמה. וכראותם אתו למולם    הולך וקרב בראש כל מחנהו    מהר אחד מן הכרובים צפיאל שמו    הקל לעוף מאד וישב ויקרא לאמר.""    ""חגרו בני חיל! חגרו למלחמה    האויב הנמלט אתמול אין לנו לבקשו    הוא הולך לקראתנו. ואתם אל תיראו    כי לא ימלט היום. והנהו עלה כעב    והכרת פניו תענה כי סמוך לבו    לנסות דבר בכחו עד כלה ונחרצה    לכן לבשו הסרינות התיצבו בכובעים    וערכו מגן וצנה כי זרם ברד    ולא מטר ורביבים ימטיר האויב היום.""    ""בדברים האלה נזהרו הידעים להזהר    וכרגע עמדו חלוצים ערוכים לקרב    עד אשר ראו חיל מחנה האויב    צבא רב ועצום נגשים ובאים לקראתם    וכלי חמס החדשים ינהגו בקרב המחנה    וגדודים מכל צד יסתירום מעין ראה    למען הערם יערימו. וטרם המחנות נפגשו    עמדו שניהם מעט והשטן בראש חילו    נתן דבר פקודתו בקול רם לאמר.""    ""אתם חלוצי הצבא פנו ימין ושמאל    ופנו מקום בתוך למען יראו אויבינו    כי פתחים אנחנו לשלום להם    אם ישלימו עמנו וקרבות לא יחפצו    ואם המה למלחמה עדים השמים בינינו    כי עשים אנחנו את אשר תעשינה.    ואתם פקידי החיל אשר הפקד אתכם    הוציאו לאור בקול למען ישמעו כלם.""    ""עוד הוא מדבר דבריו בערמה ולצון    ופני המחנה נטו מעבר מזה ומזה    אז ראינו בתוך שלשה טורי עמודים    ברזל נחשת ואבן נהוגים על אופנים    עמודים גדולים נבובים ופיהם פתוח לקראתנו    ומקצה השני לכל עמוד ועמוד    עמד שרף אחד ופתיל אש בידו    וכמעט נגעו הפתילים בחור קטן    והנה להב ועשן כסה פני השמים    כי העמודים הקיאו מגרונם ברעש גדול    כל הטמון בקרבם נפץ ומטיל עפרת    כדורים אבני קלע משלבים בכבלי ברזל    כלם כלפידים יהלכו כברקים ירוצצו    וכל אשר פגעו בתוך המחנה שלנו    השליכו ארצה ואין עמד לפניהם    בני חיל חזקים כצורים נפלו כקש    מלאכים ושרים לאלפים בערמה אחת.    במהומה ומבוסה זאת היינו כנבכים    לא הלכנו הלאה לקראת חיל הצרים    כי נכונים היו לירות עלינו שנית    ולנוס לא יכלנו כי חרפה היא.    והשטן ראה מבוכתנו ויקרא ויאמר לחילו""    ""ראו אחי: מנצחים גאים האלה    מדוע בששים לבוא? הן שלפו חרב    כערוכים להתראות פנים ואחרי שלחנו    מלאכים אחדים משלנו לקדם פניהם    חתו נסוגו אחור וחבשו פניהם בטמון;    ולכן לבבי יגיד לי אם נוסיף לשלח    מלאכים נכבדים כאלה יוציאו לאור משפט    ושלום יעשו לנו."" ויען בליעל ויאמר:    ""שר הצבא! המלאכים שלחנו אליהם    גבורי כח הם כלם נכחים למבין    וידעים לפתות שמעיהם! ושנאינו הבינום    כי חרדו לקראתם ונפלו אפים ארצה.""    ""כזאת התלוצצו המרדים ודמו לבטח    כי להם המלחמה ובכלי נשק החדשים    התאמרו כי ישברו מטה עז שדי    ושחקו לרעם גבורתו ועל צבא הקדש    הנלחצים מעט רגע שפכו בוז וקלון    ולעגו למו בצרתם. אך גבורים האלה    מרוב לחץ וצרה בקשו מפלט למו    ותמצא ידם להשבית כלים המשחיתים בם.    כי עז וגבורה נתן למו אלהיהם    לשבר סלעים ולהעתיק הרים ממקומם    ולכן פנו ונסו אל ההרים מסביב    (כי גבעות ובקעות בשמים כמו בארץ)    ומשם פרקו הרים עד היסוד בם    עם צורים ומעינות ויערות אשר עליהם    וכן הסיעו אתם וישליכום בכח גדול    על מחנה הצרים ועל כלי מלחמתם    ויכסו קני המורה כל שלשת הטורים    וצבא הלחמים יחדיו. ושם תחת הגבעות    סכסכו אלה באלה ונלחצו עד להחנק    ובכל מאדם התרצצו עד יצאו החוצה    ויחלו גם הם לעקור הרים וגבעות    ולהשליכם על שנאיהם. אז פרצה מהומה    ורעש גדול במרום הרים וגבעות התגלגלו    מעבר מזה ומזה כזרם ברד בסער    השמים חשבו להשבר ולשוב לתהו ובהו    לולא אל עולם היודע מראשית אחרית    גזר ממכון שבתו כי תקראנה כאלה    והכין דבר בעתו כי בנו משיחו    יקח נקם ממשנאיו ויקם הסערה לדממה    למען יכירו כלם כי הגבורה והממשלה    נתן האב בידו כסוד עצתו מקדם    ולכן קרא לבנו וידבר אתו כזה.""    ""צלם כבודי והדרי בני שאהבה נפשי!    בפניך יראו פני אשר לא יראו    וידך תוציא לאור כל חקי ומשפטי    כי אנכי אלהים ואתה משנה לי.    זה שני ימים מימי השמים עברו    בצאת מיכאל וצבאו לכבש את המרדים    אך המלחמה כבדה כדרך שני לחמים    תפשי כלי נשק הנשענים בזרוע כחם    כי עד הנה עזבתים להלחם לבדם.    וגם אתה ידעת כי בגדים ונאמנים    חלק אחד להם נתתי ביום הבראם    וגבורת הבגדים לא נשתה בחטאם    כי עת־משפטם עודנה לא באה    ולכן אם נעזבם יתנגחו לארך ימים    ובחרות אפם בם יפרקו הרים וסלעים    וישליכום כאבני קלע אלה מול אלה    להרוס כל יסוד ולעשות לשמים תועה.    ועתה עברו יומים; אך יום השלישי    יום שמרים הוא שמרים הוא לך    כי הריב הגדול תשקיט אתה לבדך    לקנות לך שם תפארת כי לך יאתה.    הן יתר שאת ויתר עז נתתי לך    למען ידעו כלם גם בשמים ובשאול    כי אין כמוך. ועתה כאשר תשביח    שאון מלחמה הזאת יודו כלם ויאמרו    עקב מעלליך הטובים אך לך נאוה    להיות יורש עצר ולשאת כתר מלכות    כאשר בשמן קדשי משחתי אתך למלך.    עתה עלה וצלח גבור בגבורת אביך    עלה אל מרכבתי ונהג האופנים כסופה    למען ירעשו שמים. קח קשת וחצים    וברק כלי מלחמתי חגור חרבי על ירך    ורכב בהודך והדרך ורדפת אחרי המרדים    בני חשך וצלמות וגרשתם משמי על    אל שאול תחתית ושם בארץ עפתה    ימאסון כחפץ לבם וידברון ביהוה ומשיחו.""    ""מדי דברו כזאת זרח במלוא אורו    על פני בנו; אז נראה כבודו    בכל הודו והדרו בפני אור הבן    אשר קרן כאלהים וענה אתו כזאת.""    ""אבי רכב שמים! שכן מרום וקדוש!    אתה מבקש לכבדני כאשר גם אנכי    מבקש לכבדך תמיד. אמנם זה כבודי    וכל צבי תפארתי למלא מצות פיך    ככל חפץ לבך. ואני הנה לקחתי    השרביט והמשרה מידך והשב אשיבם לך    בלב ונפש חפצה ביום האחרון    כאשר תהיה אז למלך על כל    ונפשי קשורה בנפשך אין מפריד עוד    וכל אחי ורעי אשר אתה אהב    יהיו לאחדים עמדי. אך משנאיך אשנא    ואלבש מעיל קנאה כמו מעיל צדקה    כי לשבט ולחסד צלמך ותמונתך הנני.    ואני הנני מגרש מרדי אור מפניך    ואשליכם משמי יהוה לתפת ערוכה למו    ושם בכבלי ברזל ימששו חשך וצלמות    תקותם תאבד לעד ותולעתם לא תמות    זה חלק הפשעים וגורל לבוזי מישרים.    ובכן ישרים יעלזו ונהרו להר קדשך    כי אפס זדון אין שטן ולץ    וחסידים יזמרו לשמך נגד פני משיחך.""    ""ככלותו לדבר השתחוה על ראש השרביט    ויעזב מכון שבתו מימין לכסא הכבוד.    בעלות אור הבקר ביום השלישי ההוא    והנה מרכבת יה באה כסערה לפניו    בלהב אש פלדות ואופן בתוך אופן    ורוח חיה באופנים כי ילכו ויעמדו    ומתוכה ארבע חיות דמות כרובים להנה    ארבעה פנים לאחת וכל בשרן וכנפיהן    מלאות עינים ככוכבים והאופנים כעין תרשיש    עינים מסביב להם ואש מתהלבת ביניהם    ועל ראשי החיות רקיע כעין הקרח    וכסא ממעל לרקיע כמראה אבן ספיר    ונגה חשמל מתוכו כמראה קשת בענן    והוא ישב עליו חגור נשק שמים    כל כליו נצצים כברק אורים ותמים    מעשה ידי אלהים קשתו דרוכה אצלו    אשפתו מלאה חצים חצי ברקים    עשן יעלה מנגדו להב אש ורשף    וכן נסע ואץ בראש רבבות קדושים    ורכב אלהים רבותים מימינו ומשמאלו    עד אשר נראה לעיני צבא המרום    יושב על כס ספיר ממעל לגב הרקיע    ורכב כאל גבור על כנפי הכרובים.    ומיכאל וחילו שמחו לראות נס מלכם    מתנוסס ברום שמים ויצהלו לקראתו    ויתערבו בקרב מחנהו ויהיו לאחדים    תחת ראש אחד. אז נתן אמר    ויחדש פני השמים; ההרים שבו לאיתנם    כי שמעו בקולו; העקב היה למישור    וכל גיא וגבע לבשו ציץ ופרח    ויתרועעו וישירו יחד. ואויביו ראו אלה    אך הקשו לבם ויכינו להלחם עוד    ועקב כי נואשו בטחו הפתאים האלה    וימשכו תוחלת ותקוה בחבלי שוא ושקר.    וכי יפלא בעיניך: איך פתיות כזאת    בקרב הרוחות תשכן? אני אשיבך מלין    גאוה תעור פקחים ואתות לא יראו    ומופתים אין די להשיב לב רהבים.    וכאשר ראו המשיח כן הכבידו לבם    ויוסיפו לקנא בו ועינם רעה בגדלתו    ולכן שמו פניהם להלחם ביד רמה    או בתחבולת ערמה; בחשבם אחת משתים    לעלות ולהצליח בדרכם נגד יהוה ומשיחו    או לנפל לפניו ולהיות למפלת עולם    כי בזו לברח ולנוס משדה המערכה    ולכן חרפו נפשם ויגשו למלחמה אחרנה.    ובן האלהים הגדול קרא לחיל צבאו    העמדים מימינו ומשמאלו ויאמר אליהם.""    ""החרישו קדושי אל! עמדו מלאכי עליון!    עמדו נוחו במקומכם אל תלחמו היום.    בלב נאמן נלחמתם מלחמות אלהים    ולא ידעתם פחד כי דבריו מלאתם    אך לנקם נקם מאת זדונים האלה    המשפט לאלהים הוא; לו נקם ושלם    או למלאכו כמוהו אשר שמו בקרבו.    ולא המון רב ולא מספר גדול    יבצעו המלאכה היום; אך עמדו וראו    חמת יהוה שפוכה על החטאים האלה    על ידי לבדי. כי לא אתכם    רק אתי מאסו מרב קנאתם בי    וכל חמתם עלי על כי אבי עד    אשר לו המלוכה וכל גבורה ותפארת    בחר בי לכבדני וינשאני כרצונו הטוב.    וגם אתי שלח לעשות משפט בהם    כפי אשר שאלו לנסות ולראות במלחמה    אם חזקים הם ממני או אני מהם.    כי הגבורה בעיניהם תענה את הכל    מותר אחר לא יחשבו לא יחפצו־בו    ולכן רק בגבורה אתערב אתם גם אני.""    ""כאשר כלה לדבר שנה את פניו    וישקף בחרי אף אל מחנה אויביו    החיות נשאו כנפיהן מלאות עינים למעלה    וצל מתחת להן ענן וערפל נורא    אופני מרכבתו ירוצון בקול והמלה גדולה    כקול מים אדירים והמלה כקול מחנה    ומתחת לגלגלים להטים ירעשו גבי שמים    ושמי מרום ינועו עד מקום הכסא.    וכן נסע והקריב בעמוד ענן וחשך    ויבא בקרב צריו. אז שלח ברקיו    רבבות בני אשפתו מידו הנטויה    ויגף אתם ויהמם. ולא עצרו כח    לעמד בפרץ לפניו כי חתו נבהלו    וישליכו כלי נשקם ככלים אין חפץ בם    והוא עבר עליהם על בעלי מגן וכובע    שרים ושרפים יחד וירמסם כטיט חוצות.    אז אמרו לגבעות נפלו עלינו    ואל ההרים כסונו מעברתו כי קשתה.    גם ארבע החיות אשר מרבעות פנים    וגבות מלאות עינים; גם האופנים    שרוח חיה בהם ומלאים עינים    שלחו רשפי אש וברק היוצא מעיניהם    וירעצו וירצצו במחנה חיל זדים ארורים    כי נשתה גבורתם וכחם סר מאתם    ויפלו וישכבו יחדיו בלא כח כחללים.    אפס בן האלהים השיב ידו מבלע    והראה מעשה תקפו רק עד החצי    כי לא דמה לכלותם ביום ההוא    רק אמר לגרשם מעל פני השמים    ולכן נתן ידים לכל הנפלים לקום    וכעדר עזים וצאן הבריחם מעל פניו    וינוסו ממגור ופחד ואיש אחיו ידחקון    עד אשר באו לקצה חומת השמים    והנה פרץ רחב נבעה בחומה נשגבה    ונפתח עד התהום; והמה ראו נבהלו    ויאמרו לשוב אחור; אך המגור מאחריהם    גדל מאשר לפניהם ויתנפלו משפת השמים    אל בור שחת ויאבדו בשצף קצף.    וקול מפלתם שמע תהו הקדמני וירגז    כי חשב הכל ישוב לתהו ובהו    שאול מתחת רגזה כי נקרעו שמים    ואת הנפלים מארבה ראתה ימים תשעה    יורדים ובאים ממעל טרם הגיעו ארצה    ותפתח את לעה ותבלעם ותכס עליהם.    זה מושב ומעון נכון לבני עולה    מושב בער באש אשר לא תכבה    ומעון איד ושבר מלא הגה והי.    השמים ראו וצהלו כי ננערו רשעים מהם    וגם הפרץ נסתם ותשב החומה לאיתנה.    והמשיח גבור מלחמה שב במרכבת ישועתו    וכל חיל הקדושים אשר ראו גבורתו    יצאו לקדם פניו וכפות תמרים בידם    וישירו ויזמרו לשמו כי גאה גאה    ויענו לו בשיריהם ""אתה מלך אדיר!    בן יורש עצר! לך נאוה המלוכה!""    והוא עבר בתפארתו עד לב השמים    ויבוא היכל אביו לפני כסא מרום    וישב לימין כבודו שבע נעימות נצח.""    ""עתה ראה אדם כי הגדתי לך    מפעלות סתרי שמים בשפת משל ומליצה    לפי ערך המעשים אשר יעשו בארץ    למען תבין היטב ותוסר בדברים אלה.    כי אתה שאלתני לספר לך קדמניות    ולולי גליתי אזנך לא ידע אנוש ערכן    כי תעלמות הנה כל דברי הריבות    מלחמות צבא המרום ושבר זדים ורהבים    אשר התעם השטן ויתקשרו במעל ומרד.    וגם הוא כיום מרב קנאתו בנחלתך    מבקש תאנה להדיחך למען נפל תפל    ותשא חלק עמו בענש ודראון עולם    וזאת תהי נחמתו כי הצליח בקנאתו    לעשותך אח לצרה להמרות עיני עליון    אך אל תשמע ואל תאבה לו    וגם אשתך הרכה תפקד להשמר ממנו.    ומשפט הגדול והנורא אשר שמעת מפי    יהיה להועיל לך לדעת מנת הפשעים    וגורל בני המרי. היה היה לאל ידם    לשמר את בריתם; אך מרדו ונפלו    ואתה זכר אלה ואת האלהים ירא.""    תם ספר ששי.     ספר שביעי   רדי בת השיר שכנת בגבהי שחקים    רדי מהרי לעזרתי! מן מעון קדשך    שמעתי את קולך ואפרש כנף לעוף    למעלה מן אלימפוס הר אלהים אחרים    וגם הגבה למעלה מן משררי זרים    אשר יקראו המשלים רכבי סוסים מעופפים    כי למקום מולדתך השמים עיני נשאתי.    ואת אינך כאחת מתשע בנות השיר    על טבור אלימפוס לא חמדת שבת    כי מקדם היית טרם הרים הטבעו    באין מים נוזלים לפני מי מעינות    ואת חכמה שכנת חכמה אחותך מרחם    משחקת עמה בכל עת לפני אבי כל    כי חפץ בקולך ותהי אצלו שעשועים.    ואנכי עפר ואפר עליתי לשמי מרום    כי אחריך נמשכתי כלילת חן ויפי    ומנשמת רוח אפך נשמת חיים שאפתי.    עתה אנא שלחני ואשובה למקומי וארצי    החזיקי בי בידך ברדתי מהררי אל    ואל תניחני לבדד פן אפל בגיא    ולא אוסיף לקום. והנה חצי השיר    נשאר עלי לכלותו; אך מלאכתי זאת    לא בשמים היא ולא נפלאת ממני    כי קרובה היא על חוג הארץ    לבי נכון בקרבי וקולי חזק כמאז    לא נשתה לשוני ושפתי לא ערלה    אף כי חבלים נפלו לי בימים רעים    ובימים רעים נפלתי משוט לשון רעה    ואשב כמת במחשכים; מגור מסביב לי    ובדד כערער במדבר; אך אינני לבדד    כל עוד תבואי לפקד אתי בלילות    או באשמרת הבקר: ושירי זה גברתי!    היי עם פי לכלותו וקראי לי חברים    נבונים מקשיבים לקולי אם לא רבים.    אך הרחיקי ממני אהבי אשישי ענבים    עדת סבאי יין; כי הוללים כהמה    טרפו מטיב נגן30 נעים זמירות היונים    צורים צהלו לקולו ועצי יער מחאו כף    עד אשר נקרע הוא וכנורו לקרעים    והאם רבתי בגוים שרתי במלאכת השיר    לא הצילה בנה מכף להקת הפראים.    לא כן את עמדי כי הצל תצילני    מיד מבקשי נפשי; אלילי הגוים כלם    חלומות והבלים הרבה ואת כסאך בשמים.    הגידי עתה אילותי! מה היה לאדם    אחרי העיד בו רפאל מלאך רחמים    לקחת מוסר השכל ולא למעל מעל    למען בל יאבד הוא וזרעו אחריו    כאשר אבדו המרדים מעל פני השמים    כי אם לשמר המצוה האחת הזאת    בל לנגע בעץ ובל לאכל מפריו    כי מבלעדי זאת מעצר לו אין    להתענג בדשן נפשי בכל תענוגי עדן    לשמח בכל הטוב כאשר ברכו יהוה.    באזן קשבת שמע אדם וחוה אשתו    דברי המוראים הגדלים אשר ספר להם    ויהי לפלא בעיניהם הבין לא יכלו    איך שנאה תשכן בקרב שכני מרום    ואיך חרב מלחמה תעבר בשער יהוה.    אך אחרי שמעם כי תמו חטאים    ורשעים עוד אינם אמר אדם בלבו    לשאל פי המלאך להגיד לו תעלמות    מדברי תבל ארצו; איך שמים וארץ    היו ביום הבראם; מתי נעשו אלה    וממה ולמה נוצרו; ומה היו הקרות    בעדן ומחוץ לעדן טרם פקח עיניו.    כמו עיף וצמא יוסיף יביט בנחל    אחרי שתותו ממימיו ולקול המון נוזליו    יצמא לשתות עוד כן צמא אדם    לדברי הארח הבא לו ויאמר אליו:    ""גדולות ונפלאות הגדת באזנינו היום    אתה מלאך מליץ שלוח בחמלת אלהים    להורות לנו להשמר משטן ופגע רע    האורב לנו במסתר ונחנו לא ידענו    כי לדעת זאת נשגבה מלב אנוש.    ולכן נברך יה ונודה חסדו לעולם    ואת מצותיו נשמר וכחפץ לבו נעשה    כי זה כל האדם. אך אחרי החלות    לגלות לנו בענותך סתרי פליאות שמים    למען נדע להזהר ולא נפל בפח    הואל נא בחסדך לשית אלינו נוספות    וספר לנו קדמניות למען נדע ונשכיל    איך נעשו מקדם שמים רמים אלה    רמים ונשאים ונאדרים במאורי אש    הרצים ושבים ואין מספר למו;    מה־זה הרוח ההולך למרחבי ארץ    הולך וסובב בתבל במלוא כל מקום    אין מקום רק כמים לים מכסים;    מה היתה הנסבה לשכן עד וקדוש    לבנות באבני בהו תבל זו החדשה    לאמר לחשך אור ולתהו הוא ארץ;    וכמה היו ימי המעשה מהחל ועד כלה.    הודיענו נא אלה אם יש לאל ידך    ולא חקר אלוה ותכלית שדי נבקש    כי אם לדעת מעשי ידיו הגדלים    למען נהלל אתם כאשר נוסיף לדעתם.    עוד היום גדול ואתה לא תעבר    טרם ישלים השמש לרוץ ארח תקופתו    ואולי לקולך יעמד וידם ברום שמים    כי יתאו להתמהמה עד אשר תספר    איך נברא והוכן להיות מאור הגדול    ואיך נולדה תבל ויצאה מתהום רבה.    ואם יחישו יבואו הירח וכוכבי ערב    לשמע דבריך הנעימים; הלא הם יביאו    עת שקט ודממה ונשמעך כל הלילה    שנה לא נראה ותנומה תרחק מעפעפינו    עד תם שירך ונשלחך כאור הבקר.""    כזאת שאל אדם מאת ארח הנכבד    וזה ענהו בקול כקול יהוה בהדר:    ""גם שאלתך זאת תנתן לך אדם    כי היטבת לשאול; אך איזה שרף    ימלל גבורות יהוה? ואיה לב אדם    יבין מעשה היוצר? אולם מעט מהרבה    תקשיב אזנך למען תדע ותכיר    כי גדול אדונינו ותמצא נחת לנפשך    כי כן צויתי למלא משאלות לבך    בחכמה מורשה לך בקו וחבל נסמן.    רק אל תסיג גבול ואל תחקר    גדלות ונפלאות ממך; כי הנסתרות    ליהוה אלהינו לבדו אין אחד אתו    יודע רזי עולם גם בשמים ובארץ.    יש לך ללמוד ולהגות בנגלות    אך אל תשכח כי החכמה כמזון    אכל תאכל דיך למלא רעבון נפשך    ואם תרבה לאכל מאשר תכיל הקבה    יהיה לך לזרא ואם תוסיף להתחכם    מאשר יכיל הלב חכמה תהיה לאולת    עתה הסכת ושמע כאשר נדח השטן    (הוא הנקרא בשם הילל בן־שחר    כי ככוכב השחר בין כוכבי אור    כן עלה לפנים מבין צבא המרום)    ונפל משמים למקומו הערוך לו בשאול    עם כל מחנהו; ובן האלהים הגדול    בראש חיל קדושיו שב מהכות אויביו    אז ישב אלהים על כסא קדשו    ועינו לרבבות יראיו ויאמר לבנו יחידו:    ""האויב המקנא בנו לא עמדה עצתו    ולשוא אמר בלבו כלם ימרדו כמוהו    ובזרוע כחם יעלה על במתי עליון    ילכד איתן מושבו כי הוריש יורישנו    ובכחש זה משך והתעה אחריו רבים    אשר מקומם בזה לא יכירם עוד.    אך הנני ראה שמרי אמנים פה    רבים אשר אתנו מכל אשר אותם    ומספרם רב להם למלא ממלכתי הרחבה    לבקר בהיכל קדשי ולשרת לפני כמשפט.    אך פן יתהלל הרע ברעתו לאמר    שכני השמים נשארו מעט מהרבה    ובאבד רשעים קינה ולא רנה    לכן הנני ברא תבל חדשה כרגע    ומזרע איש אחד אנשים לאין מספר    לשבת שמה לבדם ולא אתנו פה    עד אשר ילכו בצדקתם מחיל לחיל    והיה עקב ישמעון בקולי כל הימים    יסלו להם דרך ויעלו לשכן בתוכינו    והיתה הארץ כשמים והשמים כארץ    ממלכה ומשפחה אחת משוש לדר ודר.    ואתם צבא המרום שובו ושבו במרחב    ועל פיך בני יחידי אני עשה אלה    כי דברי אתה. אתה תדבר ויהי    כי רוחי עליך וכחי בידך נתתי.    לך והגבל חלק מן תהום הגדול    ואמר אליו: יהי לשמים וארץ.    הן התהום גדול לאין סוף וגבול    כי את מקומו אני מלא בכבודי    ואין מקום רק. ואף כי אנכי אין־סוף    בכל זאת אעצר ואגביל שפע טובי    ואיטיב אשר איטיב או אחדל להיטיב    וברצוני אעשה זאת אין אנס ומקרה    כי רצוני לבד חק הוא ולא יעבור.""    ""הדבר יצא יצא מפי אל שדי    ובנו מלא אחריו כי הוא דבר יהוה.    ודע כי פעלי אל עשוים בפעם אחת    בזמן מעט רגע חיש קל כמו הגה    אך אדם לא יבין ולא יספר באזניו    כי אם באמרים אמר אחרי אמר    כדרך כל הארץ וארח כאנשים.""    ""וקול עצת יהוה נשמע ברנה וצהלה    ויריעו בני אלהים ויזמרו כבוד לשמו    ודברי רצון ושלום לאנשים אשר יצרו    ויאמרו הבו כבוד לאל קנא ונקם!    זדים הניס מפניו ויגרשם מנוה צדיקים    הבו כבוד ועז! כי רעת האויב    אלהים חשבה לטובה ויצו כיום הזה    לברא עדת ישרים תחת מלאכי רעים    להשביע תבל טובו וחסדו לדר דרים.""    ושיר מלאכים זה טרם עבר קולו    הופיע בן האלהים להחל מלאכתו    גבורה אזור חלציו והוד מלכות בראשו    ובינה וחסד יעטרוהו כתאר פני אלהים    אלפי כרובים ושרפים סביב לרכבו יהלכון    וחיל גבורי כח שרים יושבים לכסא    והמון מרכבות מעופפות מבית נשק יה    הלא הנה היצאות מבין שני ההרים    וההרים הרי נחשת; כי עמדות שם    נכונות בפאר והדר ושמרות מימי קדם    למועד פלני אלמני.31 ועתה באו כרגע    כי רוח חיה בהן ללכת אחרי אדניהן.    אז נסבו שערי שמים על ציריהם    ופתחי עולם נפתחו לפני מלך הכבוד    הבא לברא תבל בדבר יהוה ורוחו.    וכן עמדו כלם בפתח שער השמים    ויביטו בתהום רבה הזעף כים גדול    אפל שמם ושמם סערה תרומם גליו    ומשבריו יעלו ירדו כהרים ועמקים יחדיו.    והנה קול קרא כדבר מלך שלטון    ""החרישו גלים המים! הס ים זעף!    רב לכם לפרע רב לפרע פרעות!""    ""מדי דברו כזאת נשאוהו כנפי הכרובים    וידא מרחק רב בגבול תהו מתחת    כי תהו הקשיב לקולו וישתק מזעפו.    ואחריו נסעו צבאיו חיל מלאכיו אדירים    לראות הבריאה בהבראה נפלאות יד אל    ושם עמדו האופנים וכל המון צבאיו    ויקח חוג זהב מאוצר אלהים בידו    לתת מדה לתבל וחק לכל נוצר    ויתקע כף החוג בקרב התהום בתוך    ובכף השניה חקק מעגל גדול סביב    ויאמר ""עד פה תבואי זה גבולך תבל!    לא תוסיפי עליו ולא תגרעי ממנו""    ובזאת ברא אלהים את השמים והארץ.    והארץ היתה עוד סרת תאר וצורה    וחשך על פני תהום; אך רוח אלהים    רבצה ורחפה בכנפיה על אגמי מים    ותחלק חם וחיים לכל זוב ולח    ואת טיט היון או רפש ושמרם    אשר אין להם חלק ונחלה בחיים    הדיחה לתחתיות ארץ וחלקים דומים במינם    נסכה למסכה אחת או הדביקה לאחדים    ויקרבו עצם לעצמו כל חלק למינהו    ובכל מקום רק טותה פיח הארץ    כמו מטוה בידיה ויהי לרוח מסביב    והארץ עמדה בתוך כתלויה על בלימה.    ויאמר אלהים יהי אור ויהי אור.    הוא האור הראשון והזך ביסודי עולם    אשר נבקע מקדים והופיע במחשכים    טרם זרח השמש; כי שכן בערפל    ועודנו לא יצא מתוך ענני חפתו.    וירא אלהים את האור כי טוב    ויבדל בין האור ובין החשך    ויקרא לאור יום ולחשך קרא לילה    ויהי ערב ויהי בקר יום אחד.    גם משררי מרום כראותם את האור    נשאו שיר ורננה עלי נבל וכנור    וחגו יום הלדת את השמים והארץ    בקול תודה ליהוה כי אלה ידיו יצרו    בערב הראשון פתחו ולבקר השלימו רנה.    ויאמר אלהים יהי רקיע בתוך המים    ויהי מבדיל בין מים למים. ויעש אלהים    רקיע מוצק טהור הנטוי מסביב לארץ    כצמיד פתיל עליה ועלה כהר גבננים    והוא קיר מבדיל בין המים מתחת    ובין מימי הים אשר מעל לרקיע.    כי ים גדול מוצק בהיר וזך    כזכוכית או כשיש סובב מעל לרקיע    להגן בעד תבל לבל ינטה עליה    קו תהו ובהו מתהום ההולך וסער    ומחה אתה כצלחת מחה והפך על פניה.    ויקרא לרקיע שמים. ושיר ערב ובקר    הושר במקהלים גם ביום השני.""    ""והארץ הנבראת עודנה לא נראתה    כי טמונה במים כאפרח בביצה.    ולא לחנם כסה אתה ים שטף מסביב    כי אם השקה והרוה רחם האדמה    למען תזריע זרע ותתן את יבולה    לעת מלאת הימים כאם כל חי.    ויאמר אלהים יקוו המים מתחת השמים    אל מקום אחד ותראה היבשה.    וכרגע נראו הרים עלים מתוך המים    גביהם לעב יגיעו וראשיהם עד שחקים    וכאשר צבו בטניהם ורמו נשאו למאד    כן נפתחו לעמתם עמקים גדולים רחבים    להיות למקוה המים. ואל עמקים אלה    נהרו המים בחפזון. כרסיסים מפני חם    יתאחדו מהר לאחדים כן נערמו יחדיו    ושטפו כזרם קיר למקום יסד להם    כי כן היה דבר המלך נחוץ.    כי כגדודים יתאספו מהר לקול שופר    כן נבהלו נחפזו המון מים אדירים    וגלים אחרי גלים יעברו באשר יעברו    פעם כמגרים במורד פעם כנזלים במישור    אין הר וסלע למעצר להם בדרך    כי פרצו ושטפו מתחת לארץ    או נטו וסבבו ארחות עקלקלות    עד אשר באו והשתפכו למקום אחד    כאשר אמר אלהים תראה היבשה.    ויקרא ליבשה ארץ ולמקוה המים ימים    וירא כי טוב. ויאמר תדשא הארץ    דשא עשב מזריע זרע עץ פרי    עשה פרי למינו אשר זרעו בו על הארץ.    עוד דברו בפיו והארץ אשר יצאה    בעירם ובחסר כל באין כסות ועדים    לבשה דשא כבגד וירק כסה מערמיה    ואחרי כן הוציאה צמח עלים ונצנים    מתעלסים בחן צבעים ומפיקים ריח ניחח    הגפן פתח הסמדר ואשכלותיה הבשילו ענבים    כעץ אדיר היה הקיקיון בן לילה    ושבלים עלות בקנה כמו רמחים בשדה    וגם חרלים יספחו וסירים סבכים גבלתו.    אז ישגה ארז וכל עצי לבנון    כל נטע שעשועים ועץ פרי למינהו    הרים נשאו צאלים כמגבעות על ראשם    ועמקים רב תבואות; ותמלא הארץ זרע    ותשם זר לנחל ובן פרת עלי עין    ותהי הארץ כשמים כמושב לבני אלהים    אף כי עד הנה לא המטיר אלהים    וגם אדם אין לעבד את האדמה    רק אד יעלה והשקה את האדמה    והולידה והצמיחה והרוה שיח ועשב    אשר עשה אלהים. וירא כי טוב    וקול נשמע במקהלים ערב ובקר שלישי!""    ""ויאמר אלהים יהי מארת ברקיע השמים    להבדיל בין היום ובין הלילה    והיו לאתת ולמועדים ולימים ושנים    והיו למאורת ברקיע השמים    להאיר על הארץ ויהי כן:    ויעש אלהים את שני המארת הגדלים    את המאור הגדל לממשלת היום    ואת המאור הקטן לממשלת הלילה    ואת הכוכבים. ויתן אתם אלהים    ברקיע השמים להאיר על הארץ    ולמשל ביום ובלילה ולהבדיל בין האור    ובין החשך וירא אלהים כי טוב.    מכל צבא השמיים יצר השמש ראשנה    כדור רחב ידים בלא אור בתחלה    אף כי עצמו כעצם השמים לטהר    ואחר עשה את הירח כעגל כסף    וכוכבים כקטן כגדל ויזרעם בשמים    כזרע בשדה לרב. מאור הצפון במרום    אצל חלק שבעתים על פני השמש    כי יצרו בחכמה וברא בו נקבים    נקבים וחלילים דקים לשתות מנהר די־נור    ולהכיל שביב אשו בקרבו ויהי להיכל האור.    והוא המקור לכוכבים לשאב אורם ממנו    וגם כוכב השחר קרנים מידו לו    והמאור הגדול הזה הופיע תחלה    במלא אורו במזרח כמשל ביום    הארץ האירה מכבודו וקויו בקצה תבל    ומחוג שמים ישיש לרוץ ארח תקופתו    מפניו יעברו במחול נשף וכוכבי לכת    ומעגליהם ירעפון דשן וטל ברכה מתחת.    וירח המאור הקטן הוכן בפאת מערב    כראי לעמת השמש באור לא לו    ושם ישמר משמרתו עד מועד הערב    אז יעלה ויגיה כי יסב מזרחה    על ציר השמים ויחזיק ממשלת הלילה    בעזר צבא רב כוכבים קטנים ממנו    אשר יזהירו ברקיע לאלפים ולרבבות    ומארות אלה החדשים הנצצים כספירים    הרנינו ערב ובקר ועטרו יום רביעי.    ויאמר אלהים ישרצו המים שרץ    נפש חיה ועוף יעופף על הארץ    על פני רקיע השמים. ויברא אלהים    את התנינם הגדלים ואת כל נפש    החיה הרמשת אשר שרצו המים למינהם    ואת עוף כנף למינהו וירא כי טוב    ויברך אתם לאמר פרו ורבו ומלאו    את המים בימים והעוף ירב בארץ    ובכן ים ונחל תעלה או יאור    כל מקוה מים מלאו שרץ כחול    ודגים כעפר לרב בעלי סנפיר וקשקשת32    עברים אחד אחד או צמדים צמדים    אחר טרף ידרשו וחציר וסוף לחמם    רבים למרחוק יתעו בסתר קנה ובצה    או יזנקו ינתרו להראות לעין השמש    בסריון קשקשים לבושם עם נקדות זהב    ורבים ישכנו בבתי נפשם ומולדתם    בתים כבתי השן ועל לח לבד יחיו    או יארבו לטרפם תחת שן סלע ומצודה.    תנינים וחיתו ים ישחקו על פני מים    ומהם גדלים ואדירים ירתיחו כסיר מצולה    שם לויתן הגדול ישחה או יישן    משתרע כצור נשקף על פני הים    או כאי עבר ונסע הנה והנה    נהר יגיח אל קרבו ומנחיריו יקיאנו.    גם מחלות ואגמים בץ וחוף נהרות    יחמו ביצים בחיק וכמעט רגע תבקענה    ואפרחים ערומים בצאתם ילבשו רקמה ונצה    ישאו כנף ואבר ישוטו יגביהו עוף    יגיעו לעבים ממעל ויבזו ארץ מתחת.    שם הנשר והחסידה ילינו בסעיף סלע    בראש ארז יקננו. רבים מבעלי כנף    ידדון ידדון לבדד ורבים מחכמים מהם    יערכו מערכה יצאו גדודים גדודים    ישימו לדרך פעמיהם כי ידעים מועדיהם    יעופו שכם אחד מעל לימים וארצות    ואיש אחיו יעזרו. כן יאבר סוס ועגור    על כנפי רוח יפרשו כנפיהם לתימן    ושמרים עת־בואם מדי שנה בשנה.    צפרים קטנים ידדון מבד אל בד    יתנו קולם בשיר מבין עפאים ביער    ובצבע רקמה ונצה מתעלסים עד ערב.    ויפה קול אחד נעים זמרות הצפרים    לא יחדל לתת נעם זמרותיו בלילה.    אחדים ידעים לשחות על פני המים    ובנהרות וברכות ישוטו ירחצו את בשרם    ומהם ארך הצואר33 נטוי כמגדל השן    ולבן כנפים מחלב ישוט ביתר חן    כצי אדיר בתפארתו. ולעתים גם המה    יעלו מן הרחצה ויעופפו בלב הרקיע.    ואחדים ידרכו יבשת במים לא יבואו    תרנגל גבור בעוף קרא ומבין העתים    ותכי רב הזנב יפה נצה וצבעים    כמראה קשת בענן ומלא עינים ככוכבים.    כזאת מלאו הדגים את מקוה המים    ועוף כל כנף את פני הרקיע    וקול נשמע במרום ערב ובקר חמישי!    כבוא יום הששי אחרון לימי הבריאה    עלה אלהים בתרועה בקול שיר השחר    ויאמר תוצא הארץ נפש חיה למינה    בהמה ורמש וחיתו־ארץ למינה.    והארץ שמעה בקולו ותפתח את רחמה    ותלד נפש חיה רבים לאין מספר    שלמים בקומתם וגדלם אין אבר נעדר.    כל חית השדה עלתה מבטן אדמה    כמו מחור ומעון; וצמדים קמו הלכו    ביער או בסבך בחרשה או במערה    בהמה בקר וצאן קמו ורעו כדברם    עדרים או פזורים בבקעה ונאות דשא.    מתלמי שדי יולד פר מקרן מפריס    ומרגבי עפר יעלה יתנער כפיר    ומקפץ ברגליו כברח מבית אסיר    ויחפץ קוצות צוארו כארי בא בשנים.    שם יעלו יציצו זאב דוב ונמר    ועפר חריהם יתפורר יהיה לגלים    וצבי הקל ברגליו בקע ארץ מתחת    וקרניו ישרגו כענפים על ראשו.    גם בהמות הגדל אין על עפר משלו    יתרצץ בקרב הארץ ויצא ברב־כחו    כבשים בצמרם יעלו כצמח השדה    הלך וגעו בבקעה ואחר ירוק ידרשו    וכל חיתו־מים ותנין נשא שריה    עלו מרחם הורתם בין ים ויבשה.    בפעם אחת נראו רמש רמה ותולעה    מרחפי גף ואבר יפי תאר ומראה    עטי שני ועדנים ולבושי תכלת וארגמן    עם נקדות זהב; מהם ארכים ודקים    כפתילים עלי ארח גבלת מעשה רשת;    מהם שרפים גדלים ועבים למאד    כגלילים ממלאים כפל מעשה עבת    וגם כנפים להם; ומהם קטני ארץ    הנמלים לב רחב בקרב גויה קטנה    המכינים את מאכלם לכלכל כל עדתם    ויד חרוצים להם להיות למשל לזולתם.    ואחריהם נהרו ובאו עדת דבורים    הן הנה הנקבות נתנות מזון וטרף    לבעליהן העצלים ובנות בתי דונג    מלאים נפת צופים להיות למחיה להן.    ושאר צאצאי ארץ לא ימנה מרב    ולמותר הוא לשאת שמותם על שפתי    כי ידעת אתם ונתת להם שמות.    גם נחש הערום מכל חית השדה    לא נעלם ממך; גדול ונורא הוא    עיניו כנחשת קלל וצוארו לבוש רעמה    אך לא לך למחתה כי סר למשמעתך.""    ""כל אלה נבראו בששת ימי המעשה    כל גלגלי השמים יסבו על תקופתם    כאשר נגעה בם יד המניע הראשון    ארץ לבשה בגדי תפארתה ותשמח    עוף כנף יעוף על פני הרקיע    דגה תשחה במים וחיה תהלך ביבשת.    אך יום הששי עודנו לא עבר    וגם לא בצע עוד תכלית מעשהו    מעשה ידי אמן; כי עוד יחסר    יקום גבה קומה איש שכל ותבונה    לא כאחד הכפופים ולא דומה לבהמה    כי הולך קוממיות והדור בצלם פניו    יהיה לראש ולשר לכל יושבי תבל    ובדעתו את נפשו ימשל כלב אלהים    ותודה ישיב לו על כל תגמולוהי    ובכל נפשו ומאדו ישא עינו למרום    לפאר לרומם ולברך שם הגדל והנכבד    אשר הרימו למשל על מעשי ידיו.    ולכן אבי עד אל מרחוק ומקרוב    השמיע הוד קולו ויען ויאמר לבנו.""    ""נעשה אדם בצלמנו כדמותנו    וירדו בדגת הים ובעוף השמים ובבהמה    ובכל הארץ ובכל הרמש הרמש על הארץ.""    ""דברים אלה אדם! דבר עליך ותהי    עפר מן האדמה יצר אתך בצלמו    בצלם אלהים ברא אתך ויפח באפיך    נשמת חיים ותהי לנפש חיה    זכר ברא אתך ואת אשתך נקבה    להקים לך זרע ויברך אתכם לאמר    פרו ורבו ומלאו את הארץ וכבשה    ורדו בדגת הים ובעוף השמים    ובכל חיה הרמשת על הארץ.    ואחרי כן הביאך לכרם חמד הזה    קרן בן שמן מלא עצי אלהים    ופרי טוב למאכל וגם נחמד למראה    להיות לך לאכלה ככל אות נפשך    כל פרי למינהו אין אחד נעדר    ולא חשך ממך בלתי עץ הדעת    כי אכליו ידעו טוב ורע ויאשמו    וביום אכלך ממנו דע כי מות תמות    ולכן השמר לך אל תתאו למטעמותיו    לבל יקרך עון ומות הבא בעקבו.    ובכן כלה אלהים מלאכתו אשר ברא    וירא כל אשר עשה והנה טוב מאד    ויהי ערב ויהי בקר יום הששי.""    ""אך לפנות הערב טרם רד היום    שבת מכל מלאכתו אף כי עיף איננו    וישב לשמי מרום למושב יקרו ממעל    למען לראות משם את תבל החדשה    הנוספה על ממלכתו מה היא מרחוק    הטובה ונכונה היא כסוד עצתו מקדם.    וכאשר שב ועלה הריעו בני אלהים    בשירי קדשם הנעימים ויצאו אחריו ברנה    באלפי כלי זמר ותבקע הארץ בקולם.    וגם אתה תזכר כי שמעת באזניך    ברן יחד השמים וכל להקת כסיליהם    והכוכבים ממסלותם עמדו לשמע זמרת־יה    ולראות צבא המרום העלים שער השמים    וכן ענו בשיריהם "" פתחו שערי שמים!    ויבוא היוצר בכבודו! הנשאו פתחי עולם    ויבוא יוצר תבל בששת ימי המעשה.    הפתחו ואל תסגרו עוד לעולם    זה הדרך והשער ירד ויעלה אלהים    לבקר כפעם בפעם אהלי יראיו בארץ    וישלח מלאכיו אליהם בפקודת ישועה ורחמים.""    ""כזאת שרו השרים ועלו עם אלהים    דרך השער והרחוב לבית יהוה העליון.    השער אבני אקדח הרחוב עפרות זהב    ותוכו רצוף ספירים הלא הם הכוכבים    אשר תחזה בלילות ברחוב הלבן כחלב    הדומה לחגורה לבנה מעלפת כוכבים.    ""והנה עתה אתא ערב השביעי בארץ    צלליו ינטו בעדן כי בא השמש    והאמן בונה תבל שב לכס מלכותו    אשר הוכן במרום בראש ההר הקדש    וישב עליו כמשפטו עם אביו הגדול    וגם הוא בכבודו היה עמו במלאכתו    כי אל מסתתר כבודו מלא עולם    ושם עמד לנכח כמו נגיד מצוה    ועתה שבת וינפש בעצם יום השביעי    ויברך אתו ויקדשהו כי בו שבת    מן כל מלאכתו. ולא בשקט ודממה    שמר שבתון זה; כנור חליל ומצלתים    לא נחו ודמו; נבל מנים ועוגב    נתנו קולם בשיר; ומיטיבי נגן השמיעו    קול ענות יחידים וקול ענות מקהלים    ועתר ענן הקטרת עלה ממחתות זהב    ויכס פני ההר. וכל זה היה לזמר    מעשה ששת ימים ושיר ליום השבת    וכן ענו ואמרו ""גדלים מעשי יהוה!    אין חקר לגבורתו. איה לב נבון    יבוא עד תכונתו ולשון תמלל תהלתו!    הגדלת שמך אל בשובך מן המלאכה    נוראות עשית בם ברעם גבורותיך    אך לברא בריאה טוב מהכות אתה.    מי יגע בך לרעה מלך אדיר!    מי יאמר לממלכתך עד פה תבואי!    גאון זדים שברת ותשב עליהם אונם    אך לשקר אמרו להשפיל כבוד שמך    והקטין מספר עבדיך. כל מבקש רעתך    רעתו הוא מצא ולך תהיה לתפארת    כי מקרב הרעה תביא את הטובה    ותבל החדשה לעדה לך ביום הזה    כי בנית אתה כאחת מערי הממלכה    מנגד לשער השמים ונשקפה על פני הים    הוא הים הגדל אשר מעל לרקיע    הנראה כעין זכוכית מלא המון כוכבים.    כל כוכב וכוכב לא תהו בראת    לשבת יצרת אתו אך חליפות חקיהם    אתה אלהים ידעת; והארץ כאחת מהם    על ימים ונהרות יסדת אתה מתחת    להיות מעון נחמד ובית מושב לאדם.    אשריך אדם! מה רב חלקך גבר!    יהוה הרימך מעפר ויברא אתך בצלמו    ותבוא אל הנחלה למען תעבד אתו    וגם עקב זאת תמשל במעשי ידיו    בכל אשר בארץ בים ביבשה וברוח    ולמען ירבו עבדיו ירבה זרעך כחול    כלו זרע אמת זרע ברך יהוה.    אשרי בני אדם אשרי שככה להם    ואשרי ידעי אשרם והולכי בתמם נצח!""    ככלות מזמור זה עברה הרנה במחנה    וקול קרא הללויה בכל קצות השמים    ויהי לחק ולמשפט לשמר את יום השבת.""    ""ראה עתה אדם כי מלאתי משאלותיך    והגדתי תולדת שמים וארץ בהבראם    ומה היה מראש טרם פקחת עיניך    למען תדע זאת ותספר לדור אחרון.    ואם עודך חפץ לדעת דברי קדמניות    וגדלות ונפלאות ממך לא תבקש דבר.      תם ספר שביעי     ספר שמיני   והמלאך חדל לדבר; אך דברו היה    כקסם על שפתיו ואדם דמה בלבבו    כי עודנו מטיף נעם אמריו באזניו    ופתאם הקיץ כישן ויען בקול תודה.    ""מה אשיב לך ומה־מידי תקח    אלופי ומורי ספר מהיר בקדמניות!    נפש צמאה ועיפה השקית מי דעת    והגדת לי תעלמות ונצרות לא ידעתי    וגם אני שמעתיך בששון ותמהון לבב    וליוצר רב העליליה אתן כבוד ועז    כי לו התפארת. אך באחת יתע לבי    כי נשגבה ממני אוחילה כי תבינני    ותבאר כל קשה. כי אתבונן בבריאה    ואראה שמים לרום ולארץ אביט מתחת    וחבל המדה בידי למד את שניהם    והנה הארץ כנקדה כזרע דק בשפל    לעמת גלגל השמים אין חקר לגדלו    עם צבא הכוכבים לא יספר מרב    המקיפים יום ביום מרחק רב מאד    אשר לא יחקר; וכל החרדה הזאת    רק לתת אור לארץ עפתה זו    ולהביא יום ולילה לתל אדמת עפר    ומבלעדי זאת לחנם ללא דבר נבראו.    על זאת אשתונן לבי חלק בקרבי    איך אמן הגדול המפליא לעשות כל    תכן שמים וארץ בלא ערך שוה.    איך יטריח כדורים רבים ונכבדים    לרוץ ארח תקופתם מדי יום ביום    רק בגלל אחד כמר מדלי יחשב.    הלא נקל לארץ לנוע על אופניה    כי קטנה היא מהמון גלגלים רבים;    והיא לעולם עמדת ממקומה לא תמוש    וגדלים ונכבדים ממנה יהיו לה למס    רצים ושבים תמיד להביא לה מחסרה    וחם ואור ממרחק אשר לא יספר.""    כדברים האלה דבר אדם אבינו הראשון    וישם את פניו כחקר ראמות ועמקות    וחוה היושבת מנגד בענות חן ויפי    ראתה זאת ותקם ותעזב את הנדברים    והם הביטו אחריה כי חמדו חברתה    והיא הלכה לה לראות פרי בכורים    ונצנים נטעה ידה אשר שמחו לקראתה    ונתנו ריח נחוח פי שנים בבואה.    אולם גם לבה חפץ לשמע בלמודים    ושכלה רב לה להבין מחקרי ארץ    אך נפשה תבחר כי אלוף נעוריה    יאלף אתה דעת ואין זר אתם    ולשאל תורה מפיהו ולא מפי מלאך    כי אדם אישה משיב דברים נכחים    ומשפתיו תמץ נפת מלבד אמרי נעם. –    איה איפה נבקש יקרים נעימים כאלה?    הנמצא כמוהם היום! – והיא הלכה מאתם    כמלכה בלוית חן ועיני ראיה עליה    כי באשר היא שם תאוה לעינים.    ורפאל ענה ואמר לאדם ברוח נדיבה:    ""כי חקרת ודרשת אין בך עולתה    ראה נא השמים כספר יהוה לפניך    בו תקרא נפלאתיו וגם תלמד העתים    להבדיל בין מועדים ימים חדשים ושנים    וזאת תדע לנכון אם תחשב כמשפט    ומוקש לא תמצא אם השמים ינועו    או הארץ תנוע; כי כזאת וכזאת    הסתיר אמן הגדול מעיני אדם ומלאך    ולא גלה סודו אל עבדיו ומשרתיו    פן יבואו לבקר ולא להלל מעשיו.    וכאשר ינסו הם לתת פשר דבר    על בנין הגדול בחזות שוא ותפל    כן נוטה שמים ישחק על שיחתם    וינוד ראש להם בשמעו אלה בכה    ואלה אמרים בכה; כי כצחק הוא    לראות איך יבטאו איך מלים יכבירו    על תכונת השמים תכונת הכוכבים    ויסוד תבל זו פעם ייגעו לבנות    ופעם ייגעו לפרץ למען תת פתרון    לכל מחזה ומחזה. איך ייגעו וייעפו    להלביש את תבל גלגלים כמעילים סביב    זה על חוג אחד וזה יוצא מחוג    עגל עלי עגל ואופן בתוך אופן    ואני מחקרי לבך מגיד עתידות אלה    כי למופת אתה לבנים יוצאי ירכך.    וזאת תחשב למשפט כי גרמים גדלים    לא יעבדו קטנים וכן בעלי אור    לא יהיו למשרתים לבני בלי אור    ולא יתכן לעצם השמים לרוץ ארח    בעבור הארץ לבדה הישבת ושקטת    אבל דע לך כי יתרון האור    ויתרון גרמים גדלים איננו יתר שאת.    שור נא ארץ קטנה ועפתה זו    לה יתרון גדול מן השמש בתפארתו    כי שואף זורח ולא לו יהי טובו    רק ארץ פריה תראה אורו הטוב    ותעש פרי תבואה. אמנם לא למענה    יפיצו המארת אורם; למענך ישב הארץ    למענך יעשו זאת! ואת אשר תראה    כי רב המקום בין שמים וארץ    הלא זה יורה דעה כי אדיר הוא    ורב טוב וחסד אשר ברא אלה    והושיב אדם במרחב למען יבין בלבו    כי גר ותושב הוא בארץ לא לו    ורק שבתו יתן באשר חלק לו בקו    אפס יתר המקומות כל עליות מרוחים    אדני אלהיו ידע למה יצר אתם    וגם תקופת הגלגלים מהירי לכת    תחוה לך דעת כי לו הגבורה    המשלח בעלי חמר וילכו כמלאך ורוח    ומלאכיו הלא תדע כי מרוצתם נמרצה    כי כאור הבקר עזבתי נוה הקדש    אשר שם האלהים ובאתי בחצת היום    לגן עדן הזה מרחק אין למלל.    כל זאת הגדתי להרחיק לזות שפתים    אם אמת הדבר כי השמים סובבים    אבל לא הגדתי כי כן וכן הוא    אף אם כן יראה לעיניך ישב הארץ    כי דרכי אלהים גבהו מלב אנוש    ושמים גבהו מארץ; ואם איש יהרס    לשפט למראה עיניו ישגה ולא יבין    ועמלו יהיה לריק. ומה־בידך להשיב    אם אמר השמש נצב בחצי תבל    וכוכבים בכח המשך נמשכים ומקיפים אתו    והם במסלותם ילכו או יעבטון ארחותם    עלים או ירדים נראים או נסתרים    באים או שבים כאשר אתה ראה    ששת כוכבי לכת שמרים חקם תמיד?    או מה־תענה אם אוסיף ואמר    כי ארץ זו העמדת ושקטת לעיניך    גם היא כוכב כאחד מכוכבי לכת    וגם נוע תנוע בתנועה משלשת    כי תסוב על צירה לפי תקופת היום    ותקיף את השמש לפי תקופת השנה    וגם תפלס מעגלתיה לפי חוג העולם?    כי אם לא זאת הלא תכיר ותודה    כי גלגלים שונים יפגשון זה בזה    להיות לצדים ולמוקש וללכת ארח עקלתון.    ועתה הלא טוב לתת מנוחה לשמש    וגם לגלגל עליון אשר עין לא ראתה    ואשר יאמר עליו כי סובב במרוצתו    מעל לכל הכוכבים והוא נקרא בשם    גלגל היום ולילה. כי מה אתה חסר    אם הארץ תביא לה יום ולילה?    כי נוע תנוע לנכח השמש קדמה    ואורו יהיה לה מעבר מזה ליום    ועבר הנסתר מחמתו יהיה לה ללילה.    ולמה לא יתכן כי באור יומה    תהל מרחוק ככוכב ותגיה לירח ביום    כירח לארץ בלילה־גמול תחת גמולו    אם יש ישבים בירח ושדות וארצות?    ראה נא חברברתיו הלא כעבים הנה    ועבים יריקו גשם על פני אדמתו    וגשם יגדל תבואה לכלכל הישבים בו.    ואולי תתור ותמצא שמש יותר מאחד    ולבנה לכל אחד להיות עזר כנגדו    כי שמש ולבנה כזכר ונקבה הם    שנים שנים יבואו להחיות תבל ומלאה    וכל מארת אלה כארצות נושבות הם    מלאים נפש כל חי. כי איך יתכן    לבתי מדות כאלה גבה מעל גבה    להיות רק כישימון וכמדבר בלי יושב?    איך יברא אלהים עליות מרוחים כמוהם    רק להאיר לארץ ולשלח שביב אשם    זעיר שם זעיר שם כמעט ללא הועיל?    לכן שמע בקולי בין כה הדבר    ובין כה הדבר אל תשים לבך    אם השמש עלה וסובב את הארץ    או הארץ עלה וסובבת את השמש;    אם זה יצא מחפתו כחתן מקדים    או זאת עלה ככלה מפאת מערב    ואתה הישב בחיקה לא תדע מעגלתיה    כי נסעת בשקט ואופנים במישור ילכו    וכל הדבקים בה כרוח קיטור ואד    ילכו באשר תלך הלוך ונסוע יחדיו    לכל אלה הנסתרות אל תשים לבך    כי הנסתרות ליהוה. ואתה אתו תירא    ואתו לבדו תעבד והיה אך שמח    בחבלים נפלו לך בגן עדן הזה    ובחוה אשת חן כי היא חלקך.    לא תוכל לדעת כל אשר בשמים    כי רמו ממך. בקש ענוה ותחכם    כי תצנע לכת ותראה ביתך ומלאכתך    אז תשכיל ותצליח. ולמה תהגה איפה    בתבל לא לך? וכחלם חלום תדרש    מי הישב עליה החזק הוא הרפה?    חדל לך מאלה שוב לארצך ולמולדתך    והתענג על יהוה עשה שמים וארץ.""    ואדם שמע הדבר וייטב בעיניו ויאמר    ""מה־נמלצו אמרתיך מלאך טוב וחסד    מה־טובה עצתך ידע דעת עליון!    אתה הוצאתני מן דרך מבוכתי    ותנהל אתי במעגלי צדק ואמת    ללכת בארח חיים סלולה ממשכת חדק    כי און ותלאה אדני לא צוה    בעמלי לא ירצה ודאגה הרחיק ממני    אם רק אולתי לא תסלף דרכי    ומוקש לא אכין כפתי באות נפשי    כי נפש אדם בלי מורה ומוכיח    אהבת לרעות רוח ולרדף קדים    עד אשר יבחן ויפקח עינו לראות    כי לדעת מעשהו אשר עליו יחיה    ולהבין חק־מלאכתו מלאכת יום ביומו    הוא ראשית חכמה ושכל טוב    אבל מתחכם יתר וחקר רמות ועמקות    ייגע לתהו והבל ולחמו יחסר לו    כי יתרפה במלאכתו ולא יכון בארץ    לעשות קטנה וגדלה. לכן הבה נרדה    משמי החכמה והמדע ונשים נא לבנו    לדברי חפץ הקרבים מעשה יום יום    אולי אמצא לשאול דבר עצה מפיך    ואתה תענה כרחמיך ורב טובך אלי.    הנה הגדת לי הקרות היו לפני    עתה שמעני נא ואספר המצאות אתי    אם לא שמעת באזניך עד כה.    עוד היום גדול טרם תלקח מעמי    ואתה ראה עמלי לעצר אתך פה    עד בוא הערב וגם בעקבה עשיתי    לבקשך לשמע דברי כי בזאת האמנתי    להוציא מפיך מלין וזה כל חפצי.    כי אחזה תמונתך וקולך כי אשמע    יחשב ידמה לבבי כי בשמים אני    ניב שפתיך יערב ימתק לחכי מתמרים    עיף רעב וצמא יאכל מאלה לשבע    ואני כאשר אשמעך כן ארעב לדברך"".    ויען רפאל ויאמר ""גם אתה אדם    הוצק חן בשפתותיך ולשונך תדבר צחות    כי ברכך אלהים בגו ונפש חיה    ותהי בדמותו כצלמו; אם תדבר ותחריש    או תנוח ותנוע פארו חבוש עליך    והדרו לא יעזבך. וגם נחנו בשמים    כאחד החברים נחשבך כאחד מעבדי אדני    ולבנו חרד לדעת דרכי אל בארץ    ועלילותיו ליציר כפו כי יקרת בעיניו    וחשק בך לאהבה כאשר חשק בנו    ולכן ספר לי ואשמע תולדת ימיך    כי ביום נוצרת הייתי בדרך למרחוק    כי שלחני אדני עם גדוד אחד    עד שערי שאול לראות ולתור שמה    לבל יפרץ אויב ומתנקם מבתי כלאים    להמרות עיני הברא בעשותו את מלאכתו    פן יבער כאש ויאכל ארץ ומלואה.    ואת השערים מצאנו מסגרים ונעולים    אין יוצא ובא וקול שמענו מרחוק    קול ענות מלפנים קול צחק ורקוד    קול נגש אכזרי וקול אנקת אסיר.    אך כבוא השבת למועד בין הערבים    שבתי לביתי ולמקומי כי כן צויתי.    ועתה ספר לי כל המצאות אותך    כי דבריך לחכי מתוקים כדברי לחכך.""    וזה ענה אבינו את מלאך האלהים    ""מה־כבד לאדם להגיד תחלת היותו?    מי גבר יודע עצמו בצאתו מרחם?    אך למען אוסיף לשעשע ולדבר עמך    אספר כאשר אוכל. כמו מקיץ מתרדמה    הקיצתי כאשר שכבתי עלי נאות דשא    מתבוסס ברסיסי זעה כשמן על בשרי    אך הלח נס כמעט ראה השמש    ואני עיני נשאתי אל רום שחקים    אל שמים ממעל וכמתאמץ לעלות שם    חיש קל קמתי ועמדתי על רגלי    וארא מסביב לי הרים בקעות ויערים    שדי תבואת שמש ופלגים יבלי מים    וגם יצורים חיים רבצים הולכים ועפים    וצפרים מבין עפאים נתני קול זמרות    וכל הארץ ומלואה צהלה צחקה לפני    ומקול מראה וריח רויתי נחת וששון    אחרי כן התבוננתי אל נפשי ובשרי    ואספר כל עצמותי כל אבר ופרק    וכרגע הלכתי ורצתי כאשר רוחי הנחני    אך מי אנכי ואנה ואי מזה באתי    לא ידעה נפשי. וכאשר פתחתי פי    כן ידעתי דבר וכל אשר ראתה עיני    לא קצרה לשוני לתת להם שמות.    אז עניתי ואמרתי הוי שמש ואור!    הוי ארץ ארץ גבע גיא ונחל    כל יער ושדה ונפש כל בשר!    הגידו לי אם ראיתם מאין יצאתי    ואיך באתי הלם? הן ידי לא עשתני    ורק אמן גדול רב כח וגדל חסד    ידיו אתי יצרו; ולכן הגידו לי    אנה איפה אמצאהו במה אקדם פניו    אחרי אשר עשה לי הנפש הזאת    ונתן לי להתענג לאור באור החיים?    מדי דברי כזאת נשאו אתי רגלי    ממקום אשר שאפתי נשמת חיים תחלה    והלכתי אנה ואנה הלוך ודבר    ואין קול וקשב. ואשב לי כמחריש    על ערוגת הבשם כי עיפה נפשי    ושם כבדו עיני ומורשי לבבי נתקו    כי שנה אחזתני ואישן בהשקט ובטח    ואני אך אמרתי הנני ירד דומה    ואשוב לאפס כבתחלה! אפס חיש קל    עמד אחד מראשתי ובחלום דבר בי    ואדע אז בנפשי כי עודני חי.    וזה חזיתי בחלומי אחד כפני אלוה    נצב עלי ויאמר ""קום לך אדם    אב המון אנשים! קום לך לגן עדן    אשר כוננו ידי להיות מכון לשבתך    ואני מוליכך שמה כי קראת לי""    עוד הוא מדבר ויחזיק בידי ויעירני    וישאני מעל לארץ מעל לשדות ונחלים    עד אשר הביאני להר כבמת היער.    וההר מישור בראשו וארזי אל סביב    ומהלכים בין שדרות וסכות לצל ולמחסה    לא ראיתי כאלה לצבי ולכבוד בארץ.    וכאשר נשאתי עיני אל עצי חמד    נשאי פרי הדר וטוב למראה ולמאכל    חזק עלי רעבוני ולקטף לאכל יאבתי.    על זאת הקיצתי ומצאתי אלה לפני    באמת ולא במראה כעצם דבר החלום.    ואני כמעט החלותי לשגות ולתעות עוד    לולי אלהים זה שהיה לי למנהל    נראה אלי שנית מבין עצי הגן    וכראותי דמות כבודו גיל ורעדה אחזתני    ונפלתי לאפיו ארצה והוא הקימני ויאמר    ""אשר אתה מבקש אני הוא הנני    ואשר אתה ראה ממעל מסביב ומתחת    אני הוא לבדי אדון המעשים האלה    ראה הנני נתן לך גן עדנים הזה    חבל נחלתך הוא לעבדו וגם לשמרו    ולאכל מפריו ותבואתו. מכל עץ הגן    אכל תאכל כנפשך ומחסר לא תירא    רק מפרי העץ הפקח עין לטעמיו    לדעת טוב ורע לא תאכל ממנו    כי בגן נטעתיו אצל עץ החיים    להיות לאות בינינו על אמונתך ובריתך    זכר כי הזהרתיך לבל תטעם ממנו    השמר לך כי מרה תהיה באחרנה    ביום אכלך ממנו ועברת את בריתי    העידתי בך היום כי מות תמות    וכבן מות תחשב בעצם היום ההוא    ומורשה טובה הזאת תעזב ממך    ואתה תגרש לארץ מלאה עמל ומכאב""    ""חק ומשפט זה כנוראות שמעתי מפיו    אשר עוד עתה תצלינה אזני לקולו    אך האיר פניו ויוסף לדבר על לבי""    ""ולא לבד עדן חבלים נעימים אלה    כי הארץ כלה לך ולזרעך נתתיה    ותרדו בה כאדנים ובכל אשר עליה    בחית השדה בדגת הים ובעוף השמים    וזה לך האות: ראה כל עוף למינהו    וכל חיה למינה; הנני מביאם אליך    ויכנעו כעבדים לפניך ותקרא להם שמות.    וגם לדגי הים שכני מים ואגמים    כמשפט הזה תעשה; אך לא צויתים    לבוא לפניך הנה כי לא יחיו בחרבה""    הדבר עוד בפיו והנה שנים שנים    מכל חיה ועוף אלה כרעי ברך    ואלה מרחפי כנף באים ועברים לפני    ואדני נתן לי רוח חכמה ודעת    ונתתי להם שמות לכל אחד כמשפט    אפס בכל אלה עוד אחת בקשתי    בקשתי ולא מצאתי; ולכן מלתי מלים    ואל הדבר בי בחזון אמרתי לאמר:    ""איך אדמך אכנך אבי שמים וארץ!    אין מלה בלשוני לקרא אתך בשם    גדול אתה מאנוש ונשגב מכל מחשבתיו    ואיך שפתי ישבחונך מרומם על כל!    חלף הטוב והחסד אשר עשית לאדם    ואשר ביד נדיבה הכינות לו כל?    אפס נחלתי הטובה מי יחלק עמדי?    מה אשר וברכה לגבר הולך ערירי?    האדע ענג לבדד? אם ארוה נחת    בכל תענוגי עדן ואני לבדי הנני?""    שיחי זה שפכתי לפני אל ראי    והוא נראה כמצהיל פנים מדברי ויאמר    ""למה תתאונן אדם על היותך בדד?    האין חיה ובהמה ועוף שמים בארץ    הלא כלם לקולך יבואו ויצחקו לפניך    הטרם תדע לשונם דרכם ותכונתם    הלא גם נפשם ידעת ערמה ומזמה    ואתה רדה בם וראה דרכם וחכם    ומלאכה זו דיך לבלות בטוב ימיך.""    כדברים האלה דבר אדון כל הארץ    ואני התחננתי לפניו לתת לי רשיון    לחות דעי אף אני ואען ואמר:    ""אל נא יחר לאדני אלי וצורי    שא נא ואדברה ושמעני כגדל חסדך.    הלא תחת אלהים שמתני פה בארץ    וכל אלה השפלים שתה תחת רגלי    ומה אהבה ואחוה בין רמים ושפלים?    ומי יתענג בחברתם? כי אהבה ואחוה    יסודתה בלבות שנים נשאים ונתנים יחד    חלק כחלק חליפות; אבל מה־לי    ולעוף וחיתו שדי כי נתעלסה באהבים    הלא למפגע ולמשא נהיה זה לזה.    ואני מבקש אחד בטעם ודעת כלבבי    אשר יקח ויתן חלקו בנעימים כמוני    אך זו בהמה יפה וסרת טעם    לא חפצתי בה לקחת לי לרעיה.    והיא למינה תלך; פר ידבק בפרה    ולביא ישיש בלביא כחק שמת למו    אבל אין דבר לצפור עם חיה    ולדג עם עוף ולשור עם קפים    אף כי לאדם עם כל אלה.""    וזה ענני אדני בשפת רצון לאמר    ""הנה אני ראה מערכי לבך אדם    כי תבקש לך אשר נחמד ונעים    ותבוז כל תענוגים כי לבדד תשכן.    הגד נא לי מה־תחשב אל אדני?    האמצא ענג באשרי? היש חדוה במקומי?    הן אני אחד ואין שני עמדי    אין אל בלתי ואין דומה לי מעולם    ומי אחי ורעי? זולתי שפלים במרום    מעשי ידי כלם ככל היקום בארץ    אשר נתתיו בידך ונפל הוא ממך.""    הוא חדל לדבר ואני עניתי ואמרתי    ""רמו עמקו מחשבותיך ממחשבות לב אנוש    ותבונתו קצרה מדעת דרכיך עליון!    אתה אחד שלם ומגרעות בך אין    לא כן האדם אשר עיניו פקחות    לראות אור השכל וראה אפס קצהו    לכן יבקש חבר ויתאו לאנוש כערכו    להיות לו לעזר למלא את מחסרו.    אתה יחיד בעולמך ועליך אין להוסיף    כי כבודך מלא מעולם ועד עולם    אין גבול להרחיב ואין חסרון להמנות    ואדם יחיד בדורו34 רפה ידים הוא    ורק במספר רב יחזק ידים רפות    כי יפרה וירבה ומאה יוליד בצלמו    ובזאת יברך גבר להיות גבור בארץ.    לכן בקשה נפשי רעותה לדבק בה    כי אהבת דדים עשה תעשה זאת.    אתה בסוד עצתך עם רוחך הטובה    כי אחד הנך לא תבקש שני    וזר להועץ עמו; וידך רב לך    להקים כל נפש ורוח אשר בראת    להביאו בתור המעלה להיות כלב אלהים    ואני חדל כח להיות זקף כפופים    ונפשי קצה באלה שבהמה המה להם.""    כן דברתי אני והרהבתי בנפשי עז    כרשיון אדני עלי בעת רצון וישועה    ולא לתהו בקשתי כי ענני לאמר    ""אך לנסותך אדם דברתי עד הנה    ואתה לא לבד זיז שדי ידעת    אשר שמותם נתת כל נפש למינה    כי גם את רוחך נשמת שדי ידעת    צלם אלוה ממעל לא חלקתי לבהמה    ולכן כן חרצת ולא תתערב בם.    וגם אני ידעתי טרם תקרא אלי    כי לא טוב היות האדם לבדו    ונפש כל בשר לא הבאתי לפניך    למען תתרע אתם כי אם אבחנך    לראות כיום אם בעל נפש אתה    לדעת מה־נאוה ומה־לא נאוה לך.    ואת אשר אציגה לפניך זאת הפעם    יהיה לך לרצון; עזר כאשר שאלת    תאר כתאר פניך חצי עצמך ובשרך    וידעת כי עשיתי ככל משאלות לבך.""    עד הנה דבר ולא שמעתיו עוד    כי עיפה נפשי מראות מראות אלהים    גם כחי עזבני משמע הוד קולו    ומכל נעם אמריו כלתה רוחי לצאת    ואפל ארצה לגוע ותרדמה הפיל עלי    חשכו עיני מראות ושנתי ערבה לי    דלתי עיני סגר ולבי עודנו ער    כי עוד חזיתי באור נפשי פנימה    כמו בחזון וחלום. והנה דמות כבודו    כמראה אשר ראיתי בעמדי לפניו בהקיץ    ירד אלי ארצה ויפתח גוי משמאל    ויקח אחת מצלעתי חמה מדמי ובשרי    ואת החור החתים ויסגר בשר תחתיו    ויבן את הצלע מעשה ידי חשב    ויעשה לנפש חיה כתאר פני איש    אך נקבה למינה וידיו כללו יפיה    עד אשר מפניה יבוש כל חן    ויפי כאין בתבל ורק היא תתהלל    לצבי כל הארץ מכלל יפי בה    והיא בחן עיניה מסכה מסך בקרבי    וטעמתי מתק ונפת לא ידעתי לפנים    ובידה כוס זהב משכרת כל הארץ.    אך חלפה כרגע הלכה לה ואיננה    ואני נותרתי בחשך. אז קמתי משנתי    ואסר נפשי עלי לבקש ולמצא אתה    או להנזר מענג ולבכתה כל הימים    כמעט אבדה תקותי והיא באה לקראתי    כאשר ראיתיה בחלום יעלת חן ואהבים    בכל פאר והדר חמדת כל הארץ    מתת אלהי שמים. והיא הובלה לי    ביד עשה ויצרה ביד נסתר מעין    ולקולו שמה פעמיה כפעמי בת נדיב.    אף מלמדה היא במצוה ותורה בנעריה    וחק־ברית קדש בין איש לאשתו    ענוה תלך לפניה חן וכבוד יתמכוה    ודגלה עליה אהבה. ואני מרב ששון    התאפק לא יכלתי ואען ואקרא בקול.""    ""כדברך אלי וצורי שלחת עזרי מקדש    אתה תתן הטוב ותריק כל ברכה    ולא חשכת ממני ראשית כל חפצי    חלק שאהבה נפשי – הלא זאת הפעם    עצם מעצמי ובשר מבשרי כנגדי    לזאת יקרא אשה כי מאיש לקחה    על כן יעזב איש את אביו ואת אמו    ודבק באשתו והיו לבשר אחד.""    והיא כשמעה זאת אף כי הובאה    על פי אלהים נטתה מפני ותלך    כי בתמה וענותה כמשפט הבתולה    ובדעתה ישר לבה וחין ערכה    לא רצתה לגשת ולבוא אתי בברית    טרם עמלתי להוכיח כי חשקתי בה.    כי זה הדרך גם לנערה תמימה    נקיה ממחשבת און. לכן כראתה אתי    שטתה מעלי ועברה. ואני הלכתי אחריה    לפתות את לבה עד אשר הבינה    כי בצדק ובתמים כל אמרי פי    ותאמר לי הן לו יהי כדברך.    אחרי כן הולכתיה35 אל סכת שלום    אל בית חתנתה ופניה אדמו כשחר    שמים וכל מזלות חכו למועד זה    מכנף ארץ והרריה זמרות שמענו    יער וכל עץ ועוף כל כנף    פצחו רנה יחדיו. רוח נשב בלאט    יזרה ציצים לרגלנו ובשמים יזלו ריח.    אז ישיר הצפור הנתן זמרות בלילה    שירת דדים לנו ויקרא לכוכב הנשף    לתת נגהו מעל כנר לחתן וכלה.""    ""בזאת ספרתי לך כל תולדת חיי    עד עת חתנתי ראש כל שמחתי.    אך הרף ואגידה לך הגיון לבבי    ענג המתוק לחיך או נחמד למראה    או טוב לריח כפרי בשם ופרח    או מהלכים נעימים וקול בנות השיר    בכל אלה חפצתי ונפשי תגל בם    אך בין אמצא ובין אחסר אלה    רוחי נכון בקרבי ולבי לא ישתולל    לא כן האשה אשר אשגה באהבתה    היא הבעירה תאוה זרה בעצמותי    מדי אחזה בה לבי יתר ממקומו    וכמעט אגע בבשרה ותחתי ארגז.    יש לאל ידי למשל ברוחי בכל    והיא תמשל בי כגבר אין איל    באחת מעיניה תביט ורפה כח אני.    היד יוצרי קצרה להוסיף לי חיל    לבל אפל לפניה? או לקחה מאיש זאת    לקחה הרבה ממני ונפש בעליה תקח?    הן אמת הדבר כי רק בצבעים    ובעדי עדיים מחוץ פי שנים לה    אכן נחלתה בבתי הנפש פנימה    קטנה מנחלתי; כי בחכמת בינה    לי עשר ידות וגם במדע ושכל    וגם צלם אלוה אשר בכח זה    אכבש את הארץ לא יראה בפניה    כאשר יראה בפני אבל בכל זאת    תעמד העדינה לעיני כגברת ושלטת    ותבין למשל בי כראש ולא כמשנה לי    כי תעור עיני ותשים בפי לאמר    כל דבריה נכחים וכל מעשיה ישרים    ומי יערב לבו להקל את כבודה    וכבוד כחומה לה כמגדל עז    וצדקה כלהט חרב כמלאך שמר לראשה    רכה היא וענגה ואימה כנדגלות.""    והמלאך שמע זאת ויפלו פניו ויאמר    ""אל תריב אדם את היוצר חנם    הוא עשה מלאכתו ומלאכתך עשה אתה    הט לבך לדברי והשען על בינה    והיא לא תעזבך אם לא תעזבנה    וכי צר כחך ותתור אחרי עיניך    לתת יתר שאת לדברים קלי ערך    קום קרא לתבונה ותהיה לך למעוז.    ולמה כה תשתולל מה־תחזה פה?    בת חן ויפי וטובת טעם למאד    לכה קח אותה לסכנת ולא לגבירה    תן לה כבוד חבקנה בזרועות אהבה    ומכר לא תתמכר להיות לה לעבד.    שקל את נפשך עם נפשה במאזנים    ונפשך לא תקל בעיניך גם בעיניה    וכל עוד תוסיף להבין יקרת ערכך    כן תכבדך היא ואותך לבדך תעבד    וכל תפארתה תתן כלוית חן לראשך    אתה תהיה לראש והיא לצניף טהור    להוסיף ענג לך ולנות בית אתך    ואלהים עשה אתה יפה נאוה ואימה    למען תדבק בה גם באהבה וכבוד.    וכי תאמר בלבך כי לנגע בבשרה    או לבוא אליה להקים לך זרע    הוא תאוה זרה ונכריה מכל ענג    זכר כי בהמה ידעת להזריע זרע    ונפש כל חיה עונתה לא תגרע    אף כי האדם ידע לשמר עונתו    לא באש מתלקחת ולא כמעשה תבל.    וכי תראה חברתך עדינה טובת שכל    ועל נדיבות תקום אהב אותה כנפשך    אין חטא באהבה כי אם בתאוה    ובתאוה ועגבים אהבה טהורה אין.    האהבה תטהר הנפש ותרחיב הלב    נבעת ממקור שכל ותתהלך במישרים    וגם דרך עליה תוכל לעלות שמימה    אם לא בשפל תבקש חיי בשרים    ולכן בחית השדה עזר לא מצאת.""    ואדם כמו נכלם השיב לו ויאמר    ""לא יפיה למראה חמדתי כן בלבי    ולא תור עונתה כדרך כל בשר    אף כי מטתי כבודה ויצועי לא אחלל    רק חפצי בה בעבור יתר החן    אשר יזל משפתיה וממעשיה יום יום    מהול בתורת חסד ותוכו רצוף אהבה    אות נאמן לנפשה כי קשורה בנפשי    ולב אחד לשנינו דבק טוב ונעים    בין איש לאשתו מקול זמרה לאזן    אפס ממכרת עבד עודני לא נמכרתי    רק גליתי אזנך מה שעפי ישיבוני    לעת אמצא חפצים נפלגים בחלדי    ואני נפתה אינני בעבור חושי בי    כי חפשי עודני לראות הישר והטוב    ולעשות הטוב בעיני. ואהבת דדים אמרת    אין בה שמץ או ערות דבר    כי זה הדרך והשער לאהבת יה    ולכן הרף ואדבר אשאלך והודיעני    האם אין אהבה בין מלאכי אל?    ובמה תודע איפה כי ישנה ביניהם?    בראות עין בעין או בחבק ידים    או כנפי כרובים נגעות אשה באחותה?""    והמלאך צחק ופניו אדמו כאדם השמים    כאיש נכלם מאהבה ויען ויאמר    ""רב לך לדעת כי חיי ענג חלקנו    ובלי אהבה וידידות אין ענג ונחת.    כל תענוגי הגויה אשר תמצא לנפשך    בעוד נפשך טהורה (כי טהור אתה)    נמצא לנו לנפשנו פי שנים במרום    אין כתנות עור נתח או פרק    לקיר מבדיל בינינו; כי הרוח החי    קל מרוח נשבת להתערב להיות לאחד    וטהור אל טהור יתאו ישאף לבוא    כעצם אל עצמו ולא כבשר אל בשר.    אך להוסיף דבר לא אוכל עוד    כי רד השמש מאחרי איי הים    אות לי להפרד. ואתה חזק וצלח    תן לבך לאהבה אך ראשית אהבתך    תתן לאלהי האהבה כי תשמע בקולו    ואת מצותו תשמר. השמר לך מאד    פן רוח תאוה תעור עינך מראות    ועשה תעשה דבר למרת רוחך הטובה.    ראה החיים והמות לך ולזרעך אתך    נתתי לפניך היום; אם תבחר בחיים    אשמח גם אני וכל ברוכי אל.    חזק ויאמץ לבך וסעד לא תבקש    כי לעמד ולנפל בידך גם שניהם    ומנסה להדיחך הדך כי רב כחך.""    אחרי דברים אלה קם המלאך ממקומו    ואדם עמד לשלחו בברכה זאת ויאמר    ""צא לשלום מלאך עליון ארח טוב    שלוח בדבר אדני כרחמיו וחסדיו.    נפלאתה אהבתך לי וענותך לפקדני    וזכר רב טובך אספר לדור אחרן    מה־נעמת לי ידידי ידיד־אדם!    כן תוסיף להיות ועוד תשוב אלינו.""    מדי דברו כזה הלך המלאך מעיניו    ויעל לשמי מרום ואדם שב לסכתו.      תם ספר שמיני.     ספר תשיעי   רב לך נפשי! מספר מראות אלהים    או דבר מלאכו הבא כארח לאדם    וישב ומדבר אתו כשבת אחים יחדיו    מיטיבים את־לבם בארחה ומעדני ארץ    וקטן עם גדול יתוכח ואין פשע. –    כי הנני עתה להמיר רנה בקינה    וזמרתי בקול בכים. כי הנה מעבר מזה    חטא אדם ותנואתו מעל ומרד בתבל    ומעבר מזה חרון משמים נשקף    מוסר משפט צדק רגז מחלה ומות.    חזות קשה היא ומשא כבד ממני    אך יקר הנהו ונכבד ממשא ההוא    אשר נשא המירוס עלי אחילעס הגבור    ברדפו אחרי אויבו לפני חומת טראי    או משל וירגיליוס על אדות טורנוס    אשר שפך חמתו על לאויניא בגודה.    ואני לכן אוחילה לרוח השיר ממרום    כי ישים דברו בפי ומלתו על לשוני    הוא יהיה לי לאלהים ואני לו לפה.    אף כי דורי מרפא ידי ממלאכתי    ודמי קר בקרבי מקר ארץ מולדתי    או מרב ימים כי שיבה זרקה בי    בכל זאת אכלה את אשר החילותי    כי אילותי עמדי וצורי חסיתי בו.    השמש נטה ללון כוכב מערבי עבר    וחשך כסה ארץ ויהי לילה.    והשטן אשר נס מפני גבריאל מעדן    העמיק הרחיב ערמתו להשחית את אדם    וישב לבצע זממו כי התמכר להרשיע    ולא דאג מעונו אשר יושת עליו    וישלם כדי רשעתו. בלילה הוא נס    ובחצי הלילה שב מיראתו להראות ביום    כי בואו לגן נראה אל אוריאל    הוא שר השמש אשר הגיד לכרובים    הנטרים את הגן. וכאשר הבריחו גבריאל    הלך שבעה לילות לראות ערות הארץ    ולתור בעפל ועלטה את תבל ומלואה    כחצת ליל השמיני שב משוט בארץ    וימצא מבוא לגן כגנב במחתרת    הרחק מן השער ומן מצב הכרובים.    לפנים שטף חדקל לרגלי הגן בעדן    אכן עתה איננו כי יד החטא    ולא יד הזמן שנתה פני המקום    ומן הנהר הזה נשקע פלג תחתיו    עבר מתחת לארץ ויהי למעין נבע    אצל עץ החיים. במו פלג הזה    נשקע השטן ועבר ויעל כאד ממבוע    ויפן כה וכה למצא מקום להתחבא    והוא כבר חקר וחפש בים וביבשה    ממזרח עד מערב ומצפון ועד תימן    ולא מצא ערום בכל חית השדה    להיות לו לעזר כנחש הזחל בארץ    ולכן בחר בו ככלי חפץ למעשהו    לבוא ולשכן בתוכו לבל יראה לעין    ולהוציא על ידו את־מזמתו הרעה    כי הנחש מלא תוך ומרמה כמוהו    וכי יראנו הראה עשה דבר בעקבה    יאמר כי הנחש ערם יערים הוא    כאשר הסכין מאז ולא ישית לב    אך חיה אחרת אם תעשה כזאת    ישתאה הראה לאמר הגם חיה בערומים?    זאת לא זאת אולי רוח רעה בה.    אך טרם התגלגל אל תוך הנחש    שפך שיחו וכעסו העצור בעצמתיו ויאמר    ""הוי ארץ חמדה! נאוה את כשמים    וטובה כנאות אלהים. לך יתר שאת    כי נבנית באחרונה בכל מלאכת מחשבת    כי מי אלהים יבנה בנין שני    רע מבנין ראשון? מה אשוה־לך    ארץ כלילת יפי! כל מאורי אור    גבה מעל גבה אך למענך ירוצצו    וכל קויהם מסביב יצאו יתאחדו בך    ואת כנקודה בתוך כאל בין משרתיו    כי המה יהלו ולא להועיל להם    אבל בך לבד תראה פעלת אורם    כי לאורם תוציאי עשב צמח וחי    נפש נפש למינה בכל ערך ומעלה    כמה נכסף נכספתי לכת לארכך ורחבך    לו יכלתי לשמח באשר עיני תראינה    הד הרים וגאיות נהר יער ובקעה    ים מעבר מזה ומעבר מזה יבשה    צאלים עלי חוף וחרי עפר וכפים    אכן מנוח ומקלט לא אמצא באלה    כי כאשר אוסיף לראות גיל ותענוג    כן ירבה מכאבי וענג יהיה לנגע    ואלו גרתי בשמים תגדל צרתי כפלים.    אך מה־לי־פה מה־לי בשמים    אם לא להשתרר כראש על שניהם    ואני ידעתי מאד כי בכל מעשי    לא יחשך כאבי; רק כל חפצי    להרע לאחרים ירוח לי מעט    מרוחי הנגרש בקרבי והשקט לא יוכל    כי יבלע האדם או יפתה להשחית    תשחת כל הארץ אשר למענו נבראה    כי ארץ קשורה בישביה למשפט וצדקה    או למספח וצעקה. עתה למספח וצעקה    למען יצא המשחית לבלע ולכלה הכל    וכל חילי מטה לי הכבוד יתנו    כי ביום אחד הכרתי ראש וזנב    אשר פעל אלהים ועמל בששת ימים    ומי אפוא יודע מתי זמם בלבו    ועלתה הבריאה במחשבתו. אולי בלילה ההוא    אשר קשרתי קשר והוצאתי מבית עבדים    צבא רב ממרום והמעטתי חיל משרתיו    כמעט עד החצי. והוא חשב להתנקם    ולהקים לו חיל כחיל הנפל מאתו    אפס קצרה ידו לברא מלאכים שנית    אם אמת הדבר כי בראם מראש;    או למען הכעיסנו בחר בגוש עפר    לתת בו רוח ונשמת חיים ממעל    ולהקים אותו תחתינו. כן חשב ויעש    כי את הארץ רחבת ידים יצר    ואת האדם הקים להיות למשל עליה    ואך להגדיל חרפה צוה על מלאכיו    לשים עינם עליו ומשרתיו כאש להט    להיות שמרים לראשו השכן בבתי חמר!    ואת שמרים אלה אני ירא למאד    לכן אלך חרש כערפל בחצי הליל.    ואתור בסבך ומסוכה למצא נחש עקלתון    למען יסתיר בגויתו פעל און כמוני.    אוי מה־היה לי! איך ירדתי פלאים    הרב עם שדי יבוא בקרב בהמה?    ודומה לאל עליון יתגלל בפרש ומעים?    תמול אויתי שבת ממעל לכוכבי אל    ועתה אגורה בבטן להיות זחל עפר.    אך מי יאמר לרהב מה־תפעל?    ולנקם מה־תעשה? הנשא עין לגדלות    ישפיל נפשו לעשות כל קלון ונבלה    ולא ישיב מכל. והנקמה מתוקה היא    אף כי תשוב להיות מרה באחרונה    ואני השלכתי נפשי לא אבקש חשבון    ואחרי אשר קטנתי מנגע ברם ממני    אריק חרב נקמת אחרי משנהו    הוא איש חרמי אשר אדני אהבו    אדם יסודו מעפר בן בוז וקלון    ועשהו הרימו מאשפה כקיקלון על כבודי    לכן אשיב לחרפי קלון תחת קלון"".    אחרי כן עבר כאד וקיטור בגן    הלוך זחל ותר באישון לילה ואפלה    בין סירים סבכים ובין גמא ובצה    עד אשר מצא נחש ישן כצנפה    כדור בכר נרחב וראשו עלה בתוך    ויבוא אל קרבו כרוח דרך פיהו    וימלאהו חכמה ושכל עד נהפך הנחש    ויהי לנפש משכלת כרוח השכן בו    אך לא הפריע אתו משנתו בלילה    כי אמר להוחיל עד עלות השחר.    הבקר אור בעדן וכל ציץ וצמח    נתנו ריחם הטוב כקטרת מעל המזבח    לריח ניחוח לאדני. והנה אדם ואשתו    באים להודות בפיהם בעד תבל ומלאה    אשר תודה לאדני בלי אמר ודברים    ואחרי סעדו לבם ושאפו רוח צח    החלו לחות דעתם על עבדת הגן    כי המלאכה רבה והפעלים מעטים    וחוה פתחה פיה ותען ותאמר לבעלה.    ""אדם! הן נשמר חק־העבדה בגן    ולא נגרע ממנו בעצלות ושפלות ידים    כי מצוה עלינו לנצר עץ ופרי    וכל נצה ופרח; אפס המלאכה רבה    משני אנשים כמונו וכאשר ניגע בכרמל    לכרת לזמר לסמך ולקשר כל היום    בלילה הבא ישגה והכרמל ליער יחשב.    לכן הבה עצה! או שמעני ואדבר    בחר לך מלאכתך כטוב וכישר בעיניך    אסר תאנים אלה להיות לחפה עלינו    או פקד הגפן והבט לחבק שריגיה    ואני אלך לי בערגות שושנים והדסים    ואראה מה־לעשות שמה עד הצהרים    כי אם נשאר לעבד במקום אחד    שיח שחק ושעשעים יפריעו אותנו    ומלאכה לא תעשה רק מעט מהרבה    והיה לעת ערב ולחם עצלות נאכל.""    ואדם השיב רכות ויאמר בשפה נעימה    ""חוה רעיתי יפתי! מכל חפצים יקרה!    היטבת לשים לב ולהגות באשר נעשה    למען תהי פעלתנו כמצות אדני עלינו    וגם שפתי ישבחונך כי חשבת כזאת    אין טובה מאשה צופיה הליכות ביתה    ונכונה לעזר לאישה במעשים טובים ישרים    אפס האל הטוב לא הטיל עלינו    לשאת עול מלאכה בלי להשיב נפש    במטעמים אמרי שפר שחק ושעשעים    אשר המה כלחם יסעד לבב אנוש    כי גם השחק לא חלק לבהמה    כי מוצאו מתבונת לב להוסיף שמן לאהבה    היא אהבה עדינה לנחלת אדם תחשב    כי עשנו עשנו להתענג לא להתענות;    ולטעם כל טוב אשר טעמו טעם שכל    וריחו ריח תבונה. אמנם לשריגי הגפן    או לחפת התאנה אל תשיתי לבך    כי נחנו יחדיו נשלים המלאכה בעתה    לפי די מחסרנו עד דור חדש    יקום ויושיע לנו להרחיב גבולנו.    אולם אם שיח הרבה יהי לך לזרא    הנני נכון לשים רוח מעט בינינו    כי לשבת בדד טוב כפעם בפעם    למען הרבות חשק לשוב לאהבת דדים    אך חרד אנכי אם תרחיקי לכת    פן יקרך אסון. הלא ידעת רעיתי    אשר הגד לנו כי צר ואויב    מרב קנאתו בנו ומתקותו כי אבדה    יארב פה במסתרים לעשות לנו רעה    ואולי צודה מקרוב למצא אתנו נפרדים    כי בעודנו חברים ושנים עמדים נגדו    לא יעיז לגשת כי לא יצליח    ועתה אם מבקש להפר את הברית    בינינו ובין אלהים; או לחרחר ריב    ומדון ביני ובינך כי מקנא באהבתנו    אל תסורי ממני ומצלעי אשר לקחת    כי אני לבדי למגן ולמחסה לך.    אשה בהריחה מגור ואורב לחלל כבודה    תדבק בבעל נעוריה מימינו לא תמוש    כי בימינו יחלצנה ועמה יהיה בצרה.""    וחוה בגאון לבה שמעה דברים אלה    מפי־בעלה ידידה לא כחפצה ורצונה    ותען בפנים זעפים ובשפתי חן לאמר    ""יליד שמים וארץ נשיא אלהים בתבל!    כי צר ואויב מבקש להרע לנו    כבר שמעתי מפיך וגם מפי המלאך    כי שבתי מגנתי טרם עבר בערב    ושמעתיו מגיד כזאת בעמדי מאחרי הסכה.    אך יראת פן אבגד באדני    או באהבתך אשקר כי ינסני הצר    לא האמנתי מעודי לשמע כזאת מפיך.    הן לא תירא כי כשודד יבוא    כי כחנו ככחו לעמד בפרץ לפניו    וגם נגף ומכאב לא ישלט בבשרנו    ולכן רק מערמתו חרדת החרדה הזאת    כי תפחד בלבך פן תצלח ערמתו    להדיחני מאמונתי ואהבתי כי קלה אני.    הרעת אדם לחשב מחשבה רעה כזו    על אשת חיקך אשר תתאמר באהבתה.""    ואדם ענה אתה דברים טובים ונחמים    ""בת אלהים ואדם! נפש בלי תמותה!    חוה טהורה נקיה! כל מום אין בך!    לא מחסר אמונה שאלתיך להיות עמדי    כי אם למען הפר מחשבת בליעל    החפץ לנסותך במסה. כי כל מנסה    אף כי יעמל לשוא יוציא שם רע    על איש הנבחן לאמר מי יודע    היעמד היחזק לבו כי יבחן באש!    הן את בנפשך תמלאי בזיון וקצף    אם יבחנך איש אף כי כזהב תצאי    ולמה תרע עינך בי כי אעמל    לפתותך להיות עמי לבל יקרך בזיון?    כי צר ואויב לא יעז לגשת    אל שנינו יחדיו; ואם יעז בגבורתו    יפגע אתי תחלה. ואת אל תדמי    כי קטן שנאנו וערמתו דלה בזויה    היוכל מדיח מלאכים להיות מסכן ובזוי?    ולכן לעזר מנגד אל תבוז נפשך    ואני אתאמר בעזרתך ואור פניך ישגבני    את תשורי מנגד ושכלי וחילי יגבר    אם ילחם בי הגבר בעמדך לימיני    אתחזק ברוח גבורה ואעשה נפלאות    לבל אהיה לבוז בעיני שאהבה נפשי    ומדוע איפה לבך לא יהגה כמוני    להבחן ביום מסה בהיותי עמך למעוז לך    ובעמדי לעד נאמן כי שרית ותוכלי!""    כזאת דבר אדם ברדפו שלום ביתו    וחוה עודנה חשבת כי בעלה יחשבה    לקלה רכה וענגה ואין לבטח באמונתה    ולכן הוסיפה דבריה ותען בקול ערב:    ""אם זה חלקנו לגור בגבול נסמן    ולשכן במקום צר מפני שונא ערום    או שודד בליעל אשר יארב במסתר    ואין אחד מאתנו רב ואמיץ כח    לעמד לבדו לפניו איך תתהלל לשוא    כי נעים גורלנו ומרעה לא נירא?    אמנם נקיים מעון לא תרדף רעה    רק השטן הרע מוציא דבה רעה    לאמר אין אן אמון בנו; אך דבתו זו    לא תבאיש ריחנו כי לחיקו תשוב36.    מדוע איפה נברח או נירא מפניו?    הלא לכבוד לנו להבחן על ידו    לגול שטנה מעלינו וכל דבת שקר    אז ישגה שלמנו ונפיק רצון מאדני.    כי מי יבטח באמונה אהבה צדקה    טרם יבחנו בכור בלי זר להושיע?    עתה אל נא נדמה כי חלקנו בחיים    חלק לנו אדני מלא צנים ופחים    ומפניהם לא נוכל לעבר בארץ בטח    איש איש לבדו או גם שנים יחדיו    כי אם כן אפוא מה חיינו בעדן?    הלא חיינו הבל ועדן לא עדן שמו.""    ויען אדם ויאמר כחם לבו בקרבו    ""רב לך אשה! כל מעשי אלהים    טובים אלינו מאד כי תמים פעלו    תבל עשה כרצונו אין בה מגרעת    אף כי האדם אשר ידיו יצרו.    הנה כחו אתו וחילו רב מקמיו    אין אויב מחוץ יוכל להרע לו    בלתי נפשו פנימה אם לא ימשל ברוחו    ורעה לא תבואנו לולא יביאנה ברצונו    אך רצונו לבד הניח אלהים חפשי    כי השמע לשכל חפשי הוא ולא עבד    והשכל ישר הוא אין בו עולתה    רק אלהים יצונו להשמר לבל יסור    פן ישגה יתעה וישפט למראה עין    ויתעה את הרצון לעשות דבר עול    אשר פי אלהים צוה לא לעשותו.    ואני מרוב אהבה ולא מחסר אמונה    חרדה נפשי ומלאתי דאגה עליך    מי יתן ותדאגי על אדותי גם את.    עד הנה הלכנו בארח תם וישר    אך הרגל נכונה גם ללכת עקלקלות    כי שטן הרע יעור עיני השכל    וישגה עור בדרך לולא נתחזק    לשמר את החק כאשר צונו אלהים    לכן שמרי רגלך ומסה אל תבקשי    אל תשטי מימיני ולא תפגעי רע.    וכי תבקשי להאמן כי נאמנה את    יאמן נא תחלה דברך לשמע בקולי    כי אם בסתר יבחן ויאמן לבך    מי יגיד לי ואין עד ראה?    אפס אם תאמיני כי ברבות המשמר    ירבה מבטח שוא במסה הבאה    לכי לך – כי עמדך בלא חמדה    יפריד ביני ובינך יתר מקיר מבדיל. –    לכי בתמת לבך החזיקי באמת וצדק    ידך רב לך וחיל אלהים חילך    הוא עשה חלקו והנותר עשי את.""    כן דבר אדם הצור חצבנו ממנו    וחוה היא באחת ותען כעשה רצונו    ""כדברך אני הולכת כי כן חרצת    כל משמר ומבצר מבטח שוא הוא    ולפוקה יהי לנו בבוא מסה פתאם.    וגם גאות שנאנו לא תתן אתו    להתראות פנים תחלה עם אשה רפה    ואם כזאת יעשה יבוש משברו כפלים.""    אחר כן השיבה ידה מיד בעלה    ותלך כאילה שלחה בעמק שושנים    קשת אין עליה אין אשפה וחצים    וכלי עבדת הגן הם עדיה וקשריה    אך עור פניה קרן כשחר מקדים    כל נשים היפות אשר ספרו הספרים    או בדאו המשלים לא ישוו לה    כי עלתה בחן ותפארת על כלנה.    ובעלה הביט אחריה ומעיו המו לה    אך טרם עברה פקד עליה עוד    לשוב אליו מהרה לבל תאחר המועד    והיא תקעה כפה לשוב אל סכתו    לאכל אתו לחם ולנוח עמו בצהרים.    הוי חוה נדחה! שדודה אמללה:    איך נהפכת בשובך אל אישך:    מעת ההיא ומעלה לא מצאת מנוחה    לחמך לא אכלת בלי אנחה בעדן    בין ציצים ופרחים שודד כחתף יארב    לצוד אתך בחרמו או להשיבך לביתך    ערם ועריה! אין תם אין אמונה    ואין ברכה ושלום כי השטן הקריב    וטרם אור הבקר נהפך לנחש ערום    הלוך עוין ומחפש איה שני האנשים    אשר זרעם בם ותולדתם לאלף דור    ואותם הוא מבקש לתתם לשניו טרף.    והוא סובב שואף אצל כל פנה    בין תלמי שדי בכרם או בגנה    עלי עינות מים או שפת הנחל    בצפיתו למצא אתם נפרדים או יחד.    והנה לשמחת לבו ראתה עינו מרחוק    חוה עמדת לבדה סוגה בשושנים    ובחמלתה תביט אל נצנים רכים    כלילי חן ויפי אדמים ברדים ולבנים    פעמים שלש תשחה וענפי הדס בידה    לחבש גזע נשבר ולסמך קנה רך    אשר גבעל ופרח כבד בראשו מנשא    ולבה לא יגיד לה כי היא לבדה    היפה מכל פרח עמדת בלי משען    כי המשען רחוק והסער קרוב.    והצר הולך ובא פעם נראה מבין עפאים    ופעם נסתר בצל בין ארזי אל    שדרות עצי שטים או תמרים נשאים    רחבות שביל ומעגל וזר ציצים סביב    שרשות גבלת פרח מעשה ידי חוה.    לא היה כמקום ההוא לצבי ולהדר    בכל כרמי חמד ידעים בפאתי מערב    וגנות שרים ומלכים עד היום הזה;    אף גן המלך גדול העצה והחכמה    ששם בת פרעה נתנה לו דדיה    לא דמה ביפיו לנוה שאנן הזה.    גם המקנא ראה ויהלל המקום בלבו    אך תפארת האשה רבה בעיניו.    כמו יושב קריה אשר יעזבנה בקיץ    כי מהמון ישביה רוחה חם ונבאש    והוא להשיב נפשו יעבר ילין בכפרים    יריח ריח השדה ויתענג על כל    על ירק וחציר על שבלים ואלמים    או בקר ברפתים וכל עבדת האדמה    ואם נערה יפה תקרה שם לקראתו    ימצא פי שנים ענג באשר ראה    והנערה תיטב בעיניו מכל אשר ראה    כן התענג הנחש לראות נוה הטוב    ויתר מזה בראותו היפה והמענגה שם.    כמעט הביט בה נכמרו רחמיו אליה    נהפך עליו לבו ונחם על הרעה.    כרגע עמד כאהב כפתה אין לב    חמה אין לו אין איבה ומשטמה    מרמה קנאה ונקם הכל סר ממנו    אך חיש קל שבה אש רשעתו    גחלים בערו ממנו כגחלי אש בגיהנם    כי באשר הוא שם גיהנם בלבו    וכל עוד ראה תענוגים לא לו    כן קשתה שנאתו וידבר אל לבו.    ""אהה יצר לבי! אנה נחית אתי!    כמעט פתיתני לשכח מה־חפצי פה    לאיבה ולא לאהבה נקראתי הנה    כי משחית אני לעשות עדן לשאול    ולא להתעדן פה; שמחה אין לי    בלתי שמחתי להשבית. עתה הבה לבי!    עת רצון הוא ואין לאחר המועד    האשה עומדת לבדה אחיש נא לנסותה    בעלה אין עמה אשר אירא מפניו    כי גדול שכלו וכחו חזק ואמיץ    גבור הוא בגברים אם עפר הנהו    מכה לא תשיגהו ויד לא תגע בו    ואני שדי הבהילני וענה בשאול כחי    אך האשה יפה ובני אלהים יהללוה    אימה לעיני אהב ושנא ירא לגשת    אך שנא כמוני לבוש מעיל אהבה    לא יפחד מאימתה ובכן אבוא אליה    כי בזאת אוכל לה להורידה שחת.""    כן דבר שנאנו לבוש גוית נחש    וישם לדרך פעמיו לבוא אל חוה    לא כזחל עפר כי הלך קוממיות    את זנבו עשה ככן וגלילים סביב    ומפרש ושבל לשוט בו כשרף מעופף    ראשו מורם למעלה עיניו כעין ברקת    גרונו נטוי כמגדל ורביד זהב עליו    ואת קוצותיו עשה כצניף על ראשו.    הדור היה בלבושו אין בנחשים משלו    אף לא בנחשים אשר שמענו עליהם    מפי ממשלי משלים לאמר שרי מעלה    ירדו בדמות נחשים והבעל אחד מהם    הוא אשר בעל אם אלכסנדר היוני    או הבא אל אם סציפיה הרומי.    והנחש הוא השטן לא הלך נכחו    כי נעקש בדרכיו וסר ימין ושמאל    כחפץ לגשת וירא פן יהיה לטרח.    כספינה ביד המלח יטה בנס ומשוט    אל אשר יחפץ כן נטה הוא    אחת הנה והנה לבוא למחוז חפצו.    אחר ספק דפק להראות לעיני חוה    ובעשותה בחפץ כפיה שמעה את הקול    ולא שתה לבה באמרה צחק הוא    כי החיות יצחקו פעם בפעם לפניה    וישם עיניו בה ויכרע פעמים    צוארו וראשו שחוח ובלשונו ילק ככלב    כמנשק את האדמה אשר תחת רגליה    עד אשר פנתה לראות מי מצחק שם    ובראותו כי נראה פתח פיו וידבר    במו שפתי נחש; או השטן פנימה    השמיע קול ברוח כקול אנוש בדברו    לפתות את לבה בחנף ומשאון לאמר    ""אל יפלא בעיניך גבירה אשת חיל!    ואל תבזי אתי עדינה רבת חסד!    כי ערבתי לבי לגשת אליך הנה    להתבונן בגאון יפיך ולא הסתרתי פני    מהביט אליך בזה כי בהיותך בדד    אימה את כפלים. אך צלם עשיך    בכל הודו והדרו יראה על פניך    לכן חי חי יחזה בך כמוני היום    כי כלם נתונים נתונים המה לך    חין ערכך יהללו והדרך יקח לבם    אך הדרת אשה ברב עם ומקהלים    בין שכני מעלה ידעי טעם ודעת    לא כן עדן נאות מדבר הזה    מעון חיה ובהמה או גדרות צאן    אף חצי תפארתך לא יבינו הבערים    זולתי איש אחד (ומה־לך ולאחד?)    ולך נאוה גברתי לעלות להיות למלכה    בקרב בני אלהים ופניך יחלו אבירים.""    כזאת החליק המנסה לשונו בפתח דברו    וחוה נתנה לבה לשמע חלקות כאלה    ובגילה ורעדה ענתה אתו ותאמר    ""מזה? קול אדם ואמרי טעם ודעת    מפי הרמש בשדה? הלא קול דברים    לא נתן אלהים לחיה ורמש בהבראם    אף כי לאחדים חלק חלק בבינה    כאשר הכרת פניהם ומעשיהם יעידו    כי תבונה בם. ואני ידעתיך נחש    כי ערום אתה מכל חית השדה    והדבר אין בך ולכן הגידה לי    איך אלם כמוך נהפך לבעל דברים?    ולמה אתה לבדך באת אלי כאהב    מנפש כל חי אשר על פני האדמה?    זאת חפצתי לדעת כי נפלאת היא.""    והמנסה להשיא אתה ענה ואמר    ""חוה עדינה גבירה! נקל הוא לפני    לעשות כל חפצך כאשר פקדת עלי    כי חפצך חפצי ועבדך הנני.    בער הייתי לפנים כאחד מאכלי עשב    לא הלכתי בגדלות רמות לא דרשתי    אך מזון בקשתי למלא כרשי לשבע    או נקבה לרבעה ולהתעלל בה    כי לשתים אלה היתה כל תאותי    עד אשר ראיתי עץ אדיר מרחוק    נשא פרי חמד כעין אדם וזהב    למראה עין נמשכתי לבוא לראותו מקרוב    והנה ריח פריו הוסיף קטורה באפי    ואחמד לטעם ממנו ורעבני חזק עלי    אז לא התמהמהתי לחבק גזעו מתחת    ולעלות עד דליותיו הגבהות כקומתך    או כקומת אדם. ורבים מחיתו־ארץ    אשר עמדו מסביב ראו וחמדו כמוני    ולא יכלו לעלות ואני לבדי עליתי    ואקטף ואכל מתפוחיו ככל אות נפשי    כי מעדנים כאלה מעודי לא טעמתי.    ואחרי אכלי לשבע מלאתי רוח אחרת    רוח שכל ובינה ונהפכתי ליקום אחר    גם לשוני למדה לדבר צחות כרגע    בלתי גויתי זאת נשארה כמקדם    ומאז שמתי לבי לחקר רמות ועמקות    ונשאתי עיני לאשר בשמים ממעל    לאשר בארץ מתחת ולכל אשר בתבל    ואת הכל מצאתי יפה טוב ונעים    אך אין יפי כיפיך בת האלהים    ובכל מאורי אור אין כאור פניך    שקר החן בלעדיך והבל כל יפי    לכן גם אנכי באתי לשם תפארתך    לראות הודך והדרך ולהללך במו פי    כי כתר מלוכה לך לבדך יאתה    ולך נאוה תהלה אשה שררת בתבל.""    כן בטא בשפתיו פתן מחכם הזה    וחוה אחזה תמהון ותען בתמת לבה    ""ברב־תהלתך נחש לא יאמן הדבר    כי בכח הפרי היית לנפש משכלת.    אך הגידה נא איה איפה העץ?    הן עצי אלהים רבים בגן עדן    ופרים עד כה לא טעמנו מרב    אכן שמור הוא ורקב לא יבוא בו    עד דור חדש יקום לאכל ממנו.""    ויען הנחש הרע ויאמר לשמחת לבו    ""גברתי הדרך נכונה לא רחקה מזה    מעבר להדסים אלה על יד המבוע    העץ עומד במישור ומור וצרי מסביב    אם טוב בעיניך הנני לנחתך הדרך.""    וחוה אמרה “הן” ותלך אחריו    והוא הלך לפניה ויעש מעקשים למישור    לבל תמצא מוקש בלכתה לאבדון    ואת פניו האיר כי באה תקותו.    כלהב אש עלה מבץ ורפש בלילה    אשר יאמין ההמון אחד השדים הוא    וישגה עבר ארח בתהו לא דרך    או יטבע בבץ ובמצולה ואין מציל    כן האיר פניו השרף הנורא הזה    להתעות חוה אמנו פותה ואין לב    להביאה עד העץ אשר לא יאכל    הלא הוא העץ שרש לכל צרה    והיא כאשר ראתהו אמרה למורה דרכה    ""נחש! לא להועיל הולכתני עד הנה    כי מעץ הזה אין לאכל ממנו    ואם בכח פריו נהפכת ליקום אחר    מופת הגדול הזה לך לבדך הוא    אבל אנחנו מצות אלהים נשמר    לבל נאכל ממנו ולבל נגע בו    כי מצוה הזאת אחת דבר אלהים    ושתים לא שמענו יען שכלנו אתנו    ונעשה כל דבר ככל הישר בעינינו.""    והמנסה בכחש ומרמה ענה ואמר לה    ""אתם שרי ארץ! משלי תבל ומלואה!    האף אמר אלהים מכל פרי העץ    אשר בגן הזה לא תאכלו ממנו.""    וחוה עודנה בתמתה ענתה ואמרה    ""מכל פרי העץ בגן הזה נאכל    ומפרי עץ ההדר אשר בתוך הגן    אמר אלהים לנו לא תאכלו ממנו    ולא תגעו בו פן תמתון.""    והנחש כשמעו זאת חם לבו בקרבו    ויערך את מליו ברב עז והשכל    כאהב את האדם וכרב את ריבו.    כאחד מזקני אתונא או משרי רומא    מדבר גדלות ונכבדות בימים מקדם    בהתאסף ראשי עם על דברי המדינה    כן חרץ הנחש לשונו ויען ויאמר    ""הוי פרי קדש נצר בינה ודעת!    שרש כל חכמה מחכים כל פתי!    עתה ידעתי כחך כי עיני פקחת    לראות כל דבר להשכיל כל סבה    למצא חקר אלוה ולהבין תכלית דרכו.    ואת שרתי בארץ! ממות אל תיראי    אימתו אל תבעתך כי לא תמותי.    האם הפרי ימיתך והוא נותן חיים    ושכל טוב לאכליו? האם המצוה עליך    ישלח ידו בך? ראי הנה אנכי    נגעתי בפרי העץ ואכלתי ממנו    ואני עודני חי ועליתי בגרם המעלות    עקב אשר העפלתי לעלות מעל מעמדי.    המן האדם ימנע מאכל טוב ונעים    אשר היה לישועה אף לבהמה כמוני?    או היחר לאדני בעבור עון הקל?    הלא יניע ראשו לאמר היטבתם בני    כי חרפתם נפשכם ולא יראתם ממות    למען קנות חכמה ולדעת טוב ורע    לדעת טוב לעשותו ולדעת רע להרחיקו.    ועתה אם אלהים צדיק וישר הוא    לא ירע לכם ואם עולתה בו    לא אלהים הוא ואין לגור מפניו    ואין לשמע בקולו ואם פחדו אין    אין פחד המות כי המות אין.    ועתה הלא תבינו למה נתן המצוה    לתת יראתו על פניכם לבלתי תחכמו    ורק כנערים ופתאים תשבו כל הימים.    כי הוא ידע ביום אכלכם ממנו    ונפקחו עיניכם הכהות לראות אור חדש    והייתם כאלהים ידעי טוב ורע.    כי אנכי היום בינת אדם לי    ומבהמה הייתי לאדם כן במדה זו    תעלו מעלה אחת ואנשים יהיו כאלהים    ואולי מות תמותו להסיר גוית בשר    ולקום בדמות אלהים והמות כזה    אימתו רק לעינים וטוב הוא מאד.    ומה־יבצר מאדם אכל לחם אבירים    להיות כאלהים? כי מה האלהים    בלתי כי קדמו ואכלו מלחם הזה?    ונחנו נפתים להאמין שהכל נהיה בדברם    אך אמונה כזאת אין לה רגלים    כי מבטן הארץ בבוא השמש ליחמנה    תצא כל תנובה ובדברם אין דבר    כי אם ידיהם כל אלה יצרו    מי שם בעץ הזה דעת טוב ורע    אשר אכליו יחכמו להמרות עיניהם?    ומה־פשע באדם כי יקנה דעת?    היש בחכמתכם ובינתכם רעה לאדון כל?    או היתן העץ חכמה ובינה לכם    למרות עיני אדניו אם אדניו הוא?    או הקנאה היא ויש קנאה בעליון?    ראי מכל אלה וכאלה רבות עמדי    כי הפרי הזה טוב למאכל מאד    ולכן החזיקי בו ואכלי כאות נפשך.""    הוא כלה לדבר דברי כחש ומרמה    ולב האשה נפתח ותשא את עיניה    אל פרי העץ כי נחמד למראה    וקול דברי המפתה שמעה באזניה    כדברי אמת וצדק ותרעב בצהרים    וריח הטוב באפה הוסיף רעבון נפשה    ותכל לאכל שם אך טרם תגש    עמדה לה מעט ותדבר על לבה.    ""פרי יקר ונעים בחיר כל פרי!    הן כחך גדול ולך נאוה תהלה    אף כי לאדם עצור היית מקדם.    פי חיה נבערה פתחת לדבר צחות    ולשון נאלמה מרחם הביעה תהלתך.    אף המצוה עלינו להנזר ממך    לא העלים תפארתך ממנו כי קראך    בשם עץ הדעת דעת טוב ורע    ומצותו להנזר ממך היתה לנו לעדות    כי לידעיך תתן לדעת את הטוב    אך הטוב ההוא בעודו צפון מעינינו    איננו טוב לנו והוא כלא היה.    ואני להבין חפצתי מה המצוה הזאת    לבל נדע טוב לבל נהיה חכמים    היתכן לאסר אסר כזה על נפשנו?    אפס הוא אמר באכלנו מות נמות    אך מדוע איפה לא מת הנחש?    הוא אכל וחי וידע ומבין ומדבר    וערל לב ושפתים נהפך לנבון דבר    האם לנו לבד נמצא המות הזה    ופרי עץ הדעת שמור לחית השדה    ולא לנו אנשים? אמנם נחש הזה    אשר אכל ממנו איננו מקנא בנו    ומנת חלקו חלק עמנו בעין טובה    כאהב ישר ותמים בלא לב ולב    בלא שפתי מרמה וכחש אין בפיו.    ולמה אני יראה הלא יראתי כסלתי    כי פתיה אני ואינני ידעת מה    לא טוב ורע לא אלהים ומות    ולא דת ודין. אך ארכתי תצמח    בעץ צומח הזה תאוה הוא לעינים    פריו טוב למאכל ונחמד הוא להשכיל    ולמה אחדל מקחת רפאות לגו ונפש?""    הדבר יצא מפיה ואת ידה שלחה    בעת רעה ותקח מפריו ותאכל.    ארץ ראתה ותרגז תבל משה ממקומה    וקול קרא ואמר הבריאה היתה לתהו.    והנחש חמק עבר אל הסבך ואיננו    אין חוה ראה כי לאכל לבד    שתה כל מחשבותיה כי בפרי הזה    מצאה מטעמים לחכה לא טעמה מעודה    יען קותה להשכיל ולהיות כאלהים.    וכן מלאה כרשה מעדנים די שבעה    ולא ידעה כי מות בעדנים אלה    פניה נהרו וצהלו כשכורה מיין    ומרב גיל וחדוה דברה עם נפשה    ""עץ אדיר ונשא ראשית מטעי הגן    שרש פרה דעת וחכמת אל בתבל!    עד הנה היית כגן נעול וחתום    ופריך נשוא לשוא אין דרש ומבקש    כי שוט לשון הוציא דבתך רעה    אך מיום ומעלה אפקדך לבקרים    לנטר את פריך להקל משא מעליך    כי לחמי תתן טרף חקי יום יום    ובך אחיה אחכמה ואדע כל כאל.    אפס מי ידע אם האל ידע כל    וראה מרום שחקים כל מעשי בארץ?    אולי שיח שיג לו ועשה הנה והנה    ונעלם ממנו עוני כי דעת קניתי.    אך מה אעשה האלך ואגיד לאישי    כי הייתי לאחרת ונתן אתן לו    חלק מחלקי הטוב? או אעלים ממנו    לבל יתערב אתי בחכמה מורשה לי    ונוספה על נחלתי הקטנה מן נחלתו    למען אמשל כמוהו או אמשל בו    והוא יאהבני כגבירה ולא כאמה?    אך אם אלהים השקיף ממכון שבתו    ויבוא במשפט עמדי ומות אמות ואינני    ואדם ימצא לו חוה אחרת לאשה    מי יוכל עמד כי תקראנה כאלה?    הלא הגיון זה רע עלי ממות.    לכן אחת חרצתי לחיים אם למות    איש שאהבה נפשי לא יפרד ממני    באשר אמות ימות ובאשר אחיה יחיה    כי אם נלקח ממני למה לי חיים.""    אחרי כן קמה ותהגה תודה בלבה    לרוח הדעת השכן בעץ האלהים זה    ותפן ותלך לה לשוב אל אדם    והוא חכה לה למועד אשר אמרה    ויעש גבלת פרח לעטר את שערותיה    גמול עבדתה בגן כנזר ישימו הקצרים    על היפה בהם. אך תוחלתו נמשכה    ולבו הכה אתו אחרי אשר אזלה    פן מצאה אסון בדרך לא טוב.    ויקם וילך לקראתה בדרך אשר אזלה    וימצאה על העין בשובה מעץ הדעת    וזמורה נתנת ריח מלאה פרי בידה.    כראותה אתו מהרה לקדם פניו    והכרת פניה ענתה כי ערכה לשונה    להצטדק באמרי נעם ותען ותאמר    ""מה הגית אדם כי אחרתי עד כה?    ואני עניתי מאד בבלי ראות פניך    חולת אהבה חליתי הפעם ולא אוסיף    כי לא אשנה להפרד ממך לעולם    אך זר הדבר אשר עצרני מבוא    ותתמה למשמע אזנך. הנה עץ הדעת    איננו עץ רע או מות לאכליו    כאשר שמענו מאז כי אם פעולתו    לפקח עין להשכיל ולהיות כאלהים    ולעדות על זאת הנה נחש ערום    אשר איננו מאמין כפתי לכל דבר    אכל מפריו לעיני ולא נפל מת    כי אם עלה ויהי כאחד מאתנו    פיו נפתח לדבר לבו להבין כאיש    ולשונו כחץ שנון יפל בלב שמעיו    ולי דבר ויפתני וגם טעמתי וראיתי    כי טוב הפרי כי עיני נפקחו    לבי רחב בקרבי והרוח נחה עלי    ובזאת עלה אעלה עד אהיה כאלהים    ואך למענך אישי בקשתי כל אלה    כי רק עמך אתענג ביתרון דעת    ובלעדיך הכל הבל. לכן שמע בקולי    אכל מפרי הזה ועלה אתי בגורלי    למען נהיה לאחד בכל חלק ונחלה    כאשר גם באהבה היינו לבשר אחד    פן אעלה לבדי ואתה תעמד בשפל    ומרחק רב יהיה כקיר מבדיל בינינו.""    כזאת ספרה היא בקול עז וצהלה    אך רגשת לבה נראתה על לחיה.    ואדם שמע דבריה ויתחלחל מאד    לבו מת בקרבו פניו חורו כשלג    וצרור פרחיו אשר הכין לאשתו    נפל מידו ארצה ויעמד כאבן דומם    עד עבר הבהלה וידבר אל נפשו    ""הצבי כל הארץ תכלית מעשה אדני!    חוה חותם תכנית מלאה חן ויפי:    איך אמללת איך אמללת כרגע!    סר הודך והדרך יפיך נתעב ונאלח    בא שמשך בצהרים ומות רבץ לפתח.    מה אמלה לבתך בעברך מצות עליון    ופרי קדש אשר לא יאכל חללת.    זה מעשה השטן כי בא במרמה    לצוד נפש יקרה נפש בלא דעת    ובמצודתו הרעה נתפשתי גם אני    כי עמך אמותה לא תמותי לבדד    כי איך אחיה ערירי ביער זה    בלי ראות פניך אשר נפשי אהבה?    כי אמרתי אתן עוד אחת מצלעתי    ואלהים יבנה לי חוה אחרת לאשה    היתנני לבי להנחם על אבדן נפשך    ונפשך קשורה בנפשי בקשר לא ינתק    כי עצם מעצמי ובשר מבשרי את    וגורל אחד לנו בענג או בעני.""    אחרי כן התחזק כגבר לעתות בצרה    לשאת את השבר אשר לא להרפא    השביח שאון לבו ויפן ויאמר לחוה    ""אהה הבת השובבה! מה־זאת עשית    כי היית בעכרי ואת ביתי החרמת    כי נגעת בפרי וגם אכלת ממנו    אשר לא יאכל ולא לנגע בו    כי חרם הוא. אבל מי ישיב    מה־שהיה ועבר? ומה־שנעשה לפנים    מי יהפך לאחור? כח שלטון אין    ויד אלהים תקצר לעשות דבר כזה.    אך מי יגיד כי מות תמותי כיום    אולי קל העון אין בו משפט מות    אחרי אשר הנחש אכל בפרי ויחללהו    ועץ הזה הקדש דרך חל לו    והנחש הלא אמרת לא מת בעונו    רק עלה ונהפך להיות כלב אדם    ואם אנחנו נאכל גם אנחנו נעלה    ונהיה כאלהים או כבני אלים.    ואני לא אאמין כי היוצר הגדול    השמד ישמידנו אף כי אמר השמד    בעבור עון הזה. כי הוא עשנו    למשל במעשי ידיו וכל הארץ ומלואה    שת תחת רגלינו. ואם תמנו לגוע    יגוע כל היקום אשר עשה למעננו    ואיך יפרץ אלהים אשר יסד בחכמתו?    ההוא רגע יטע ורגע יעקר נטוע    רגע יבנה ויהרס וכל עמלו לשוא?    הן כחו רב להחריב ארץ באפו    ולברא חדשה ברצונו אבל יקר בעיניו    המותה ליצירי כפו פן יתפאר הצר    וילעג ישחק לאמר מי יחיה באמונתו?    מי יקום בבריתו ואהבתו לארך ימים?    במלאכיו ישים תהלה ושכני בתי חמר    מאס בהם וישחטם; ומי הקרוב אליו    כי בקרביו יקדש. ואת דעי נאמנה    עמך אנכי בצרה ויעבר עלי מה    כי חיתך חיתי דמך דמי הוא    ואשר יבקש נפשך יבקש נפשי    והמות לא יפריד כי אחד אנחנו    בשר אחד בחיים ובשר אחד במות    וכאשר אבדת אבדתי גם אני.""    כה דבר אדם וזאת ענתה חוה    ""בכור נצרפת היום ויצאת כזהב טהור    כי עתה ידעתי כי אהבתך שלמה    ולמופת היית לי למען אלמד לאהבה    בכל מאדי כמוך. אך קלתי מאד    אף אם אתפאר כי מבשרך קרצתי    ואיך אערך לך וקטנך עבה ממתני?    ולי מה־יקרת כאשר בזה אמרת    לנו אגדה אחת ולב ונפש אחת    ולא תמוש ממני אף בירכתי שאול    או בגיא צלמות כי עזה אהבתך    לשאת אתי עוני ולהתענות עקב מעלי    אם עויתי ומעלתי באכלי מפרי העץ.    ואני עקב אכלי מפרי הטוב הזה    טובה זו מצאתי כי נודעה כיום    אהבתך הנפלאה לי היקרה מחיים.    וגם לא אגורה מפני משפט המות    אשר שת עלינו; כי לו יגרתי    לא באתי לפתותך לאכל ולמות עמדי    אבל רוח מבינתי יענני מה־יקרני    כי משפט האכל לחיים ולא למות    לפקח עין להשכיל לראת אור חדש    ללכת מחיל לחיל עד להיות כאלהים.    זאת חקרתי מצאתי מהר עשה כמוני    למען תמץ תתענג מטוב טעם ודעת    ופחד המות זרה לארבע רוחות השמים.""    מדי דברה כזאת נפלה על צואריו    ותחבקהו ותבך כי נכמרו רחמיה    אל בעלה אהבה אשר השליך נפשו    לשאת זעף אדני ולמות בגללה.    ותתן לו בידיה פרי חמד מהזמורה    להשיב אהבתו לחיקו די שכר דמים    והוא לא אחר לאכל הפרי מידה    ולא נעלם ממנו כי מעל בחרם הוא    רק בזדון עשה ואהבת אשה הטתו    תבל חרדה עוד כמו אשה בציריה    קול אנחה שנית נשמע מכנף הארץ    שמים קדרו רעמו ועבים נטפו דמעה    כי שלם עון האדם אשר ימות בו.    והוא אכל לשבע ולא זכר אחריתו    וחוה לא יראה לשנות לשלש דבריה    גם יכלה לו והסתה אתו להשחית    ושניהם לקחו דים מפרי כחש הזה    ויראו זרות ותהפכות כשכורים מתירוש    ויחלו עד בוש כי ינתן להם כנפים    והרוח יערה עליהם להשכיל כאלהים.    ובין כה וכה ורוח תאוה ועגבים    בערה בם כאש; הוא הביט בה    והיא הביטה בו בעינים מפיקות אהבים    וכה פתח דברו לעורר את האהבה    ""ברוכה את חוה! גם ברוך טעמך    חיך יטעם אכל ודעת לנפש ינעם    ואשת חיל כמוך זממה ולקחה שניהם    ולכן לך לבדך יאתה תפארת היום.    עד הנה נסכלנו להנזר ממגד טוב    ומענג רב לנפשנו ועתה הואלתי    לו נמצא עשרה תחת עץ אחד    כי לחם סתרים ינעם פי שנים.    אך הבה! נתעלסה נא באהבים    אחרי מטעמים כאלה נאוה לנו לצחק    כי מיום ראיתיך בהודך והדרך בתחלה    ובעלתיך באהבת כלולתיך לא נראה יפיך    ולא מתקו דדיך כמו ביום הזה    זה יתרון הראשון מתת עץ הדעת.""    אחר החזיק בה וילכו יד ביד    עיניו ילטוש לה והיא תשיב בעפעפיה    חצים ורשפי אש עד אשר הביאה    אל במת יער מצע ציצים ופרחים    תחת אלה עבתה כי טוב צלה    וישכב עמה שם משכב דדים לרויה    זה סוף פשעם חלק חיי־בשרים    ותקץ נפשם באהבתם וייעפו ויישנו.    ופרי כחש ההוא רגע כיין הדליקם    והתעם כשכור ורגע אכל במיעיהם    הורק סר ואיננו והאש שקעה בעצמתם    שנתם מלאה נדדים ולא ערבה להם    כי נהיתה עליהם בחלומות שוא ואון    עד אשר הקיצו ויראו עין בעין    כי עינם נפקחה ולבם הלך חשכים    תמתם אשר היתה ככסות עינים למו    לבל יראו רע חלפה אבדה מהם    אמת נפלה ארצה צדקה וכבוד כשלו    והם עמדו עירמים ויעטו כמעיל בשת    כי ערותם נגלתה. כשמשון הדני    בהקיצו מברכי הזונה דלילה בת פלשת    שער ראשו גלח וכחו סר מעליו    כן אדם וחוה עמדו בבושת פנים    ואין דבר דבר כי נכלמו מאד    עד אשר הוא פתח פיהו ויאמר    ""חוה! בעת רעה הקשבת לקול ההוא    אשר התנכר במרמה ודבר מגרון הנחש    וכחש לך לאמר כי עלה נעלה    כי לא עלינו רק ירדנו פלאים    הן עינינו נפקחו וטוב ורע ידענו    אבל איזה טוב? הטוב אשר אבדנו    והרע אשר קנינו. הזה פרי הדעת?    כי פקח עינינו להשכיל כי נותרנו    בעירם ובחסר כל אין תם וכבוד    אין אמת ואמונה תחת בר שמצה    תחת פאר סחי ומאס תחת עדי.    אוי נא לנו כי הכרת פנינו    תענה בנו תאוה מקור כל הרעות    וחרפה אחת מהנה לאות בין עינינו.    איך אחזה עוד פני אלוה ומלאך    כאשר חזיתים בקדש? הלא אור פניהם    יעור עיני מראות או אראם ואגוע.    מי יתנני במדבר ללון כפרא בודד    או מקום סתר בין סבכי יער    לבל אראה עוד עין שמש וכוכבים.    כסוני ברושים! כסוני ארזי אל    חבשו פני בטמון לבל אוסיף לראותם!    אך בואי נועצה מה־לעשות בצרה    לא נוכל עוד להביט בשר ערוה    חסד הוא לעינינו לכן נבקש נא    עלי עץ עבים ונתפרם לאחדים    ונכסה בשר ערוה ממתנים עד ירכים    לבל נראה טמאתנו כי חרפה היא.""    כזאת יעץ הוא והיא שמעה עצתו    וילכו שניהם יחדיו ויבחרו עלי תאנה    ולא כאחת התאנים הנשאת פרי למינה    כי אם כתאנה הנודעת בארץ הדו    אשר טרפי צמחה גדלים ורחבים    ועלים כאלה תפרו כאשר מצאה ידם    ויעשו להם חגרות לחגר על הירך    להסתיר את פשעם לכסות את חרפתם.    טרם עברו ברית הלכו חשופי שת    וכבוד לחפה עליהם ולא ידעו כלימה    ועתה תפרו פתיגיל לבשת עלי גלדם.    כן מצא קלמבוס את ישבי אמעריקא    הלוך ערום ויחף באיים וביערים    ורק מחגרת נוצה כסתה את ערותם.    אחרי כן ישבו לבכות על הארץ    ושם נחו ובכו ומנוחה לא מצאו    רוחם הולך וסער ולבם כים נגרש    ויגרשו רגז וכעס איבה תגרה ומדון    אין אמונה ובטחון ואין שלום עוד    כי חדלו לשמע בקול ישר ודעת    ונטו אחרי חמדה אחרי שרירות לבם    כי הדעת באדם לה משפט הבכורה    להיות כגבירה וחמדה כאחת השפחות    ואין טוב לשפחה כי תירש גבירתה    כי תביא רגז וכעס ואין נחת.    ואדם בלב־רע ופנים זעפים    ושפתים דלקים הוסיף ואמר לחוה    ""אלו שמעת בקולי ועמדת עמדי    ולא הלכת ממני בבקר הרע הזה    כי שלונו כיום ורע לא ידענו    ועתה איך שדדנו איך בשנו אבדנו    כרגע חסרנו כל ונותרנו ערם ועריה.    מי הוא החפץ להיות נאמן בבריתו    אל יחיש לרוץ להבחן ביום מסה    כי אם יחיש ירוץ ויכשל כמוך.""    וחוה חרה לה בדברו קשות ותען    ""מה יצא מפיך אדם איש קשה?    התפקד עלי עוני כי אהבתי לנוע?    האם הצלת אתי לו היית אצלי?    אלו מצאך המנסה ונסה דבר אליך    גם אתה תלאה ותוקש כמוני.    כי בפי הנחש המרמה לא תכיר    דבריו היו כנכחים כמבקש טובתנו    ושנאה או משטמה לא היתה בינינו    איך יכלתי להבין כי מבקש רעתנו?    ומה־פשעי וחטאתי כי הלכתי לבדי?    האין לי למוש מימינך כל הימים?    ולמה לא נשארתי בקרב גוך הצלע    כאשר הייתי מאז עד לא נוצרתי?    וגם אתה בדעתך כי המכשול קרוב    מדוע לא חרצת כחק ואין להשיב    וכדבר ראש ושליט לבל ארחק ממך?    הלא אתה נתתני ללכת באשר חפצתי    ולא חשכת אתי במו פקודה נמרצה    כי שלחתני בשלום. לו חשכת אתי    לא הייתי אני וגם אתה חטאים.""    ואדם שמע ויכעס ויען בחרי אף    ""הזאת משכרתי אשה גמלת רעה    תחת אהבתי היום? היה היה בידי    לעזבך בצרתך ולבלות ימי בנעימים    ואני נתתי נפשי למות בלא עתי    למען עמך ארד אף בגיא צלמות    ולזאת תרשיעיני לאמר כי בי העון    ואנכי הסבתי את לבך אחרנית. –    מה לעשות לאשתי ולא עשיתי לה?    הן הזהרתי הוכחתי וגליתי את אזנה    כי רשת פרושה והארב ישב בחדר    ולא נשאר דבר בלתי יד חזקה    אך מי יעצר נפש חפשית בחזקה?    ואת בטחת בנפשך בטחון יתר מדי    באמרך פגע רע לא יקרך בדרך    ואם יקרך שמה יכל תוכלי לו.    ואולי גם אנכי שגיתי תעיתי לאמר    רעה לא תאנה ליפה וברה כמוך    נחמתי כי אמרתי ומשגה זו עתה    נחשבה לי לחטאה ואת עומדת לשטני!    זה חלק אדם הבטח באמונת אשתו    אשר ימשילנה לעשות כל הישר בעיניה    קחת רסן ומעצר לא תאבה מידו    וכי תפל ברעה תרשיע את בעלה    כי עזבה לרצונה ולא כהה בה.""    כזאת וכזאת הוציאו דין ודברים יחדיו    אחד מרשיע זולתו לא יאשים נפשו    ויכלו במדון יומם ולתגרתם אין קץ.      תם ספר תשיעי.     ספר עשירי   וזעקת ארץ עלתה עד שער מרום    כי השטן התחפש בגוית נחש בגן    והתעה את האשה והיא את בעלה    ואכלו מפרי העץ אשר לא יאכל    כי היעשה דבר ואדני לא ידע?    אם יסתר איש ועיניו לא יראוהו?    וגם הוא ידע מערכי לב השטן    טרם נסה להחטיא ולא חשך לו    כי האדם חפשי וידיו רב לו    להבין מרמת אויב או אהב לעינים    ולהפיר עצת מתנכל הבא להרע לו    ולא לעבר המצוה ולשמע לקול מנסה    לאכל מפרי העץ אשר לא יאכל.    והוא חטא בזדון ומעל מעל בחרם    ובאות נפשו בחר לשאת עונו כמשפט.    וחיל מלאכי אל הנטרים את הגן    כשמעם דבר הנבלה שבו ועלו למרום    ואין דבר דבר כי התעצבו מאד    ואיש לאחיו תמהו איך התגנב השטן    ומצא מבוא לגן ואין ראה ויודע.    וכל צבא מעלה התאספו לקול השמועה    כי צר להם בצרת אדם ומפלתו    ולבם חרד לשמע איכה נהיתה הרעה    ויפגעו חיל השמרים העלים מן הארץ    והם חשו להצטדק לפני כסא מרום    כי שמרו משמרתם ונקים הם מעון    ואל עליון הצדיקם לעיני כל הקהל    וענם בסתר רעם מתוך הענן לאמר    ""החרישו צבא המרום השקיטו נטרי הגן    מזעקת שבר בארץ אל יחת לבכם    נקים אתם מאדני ועון אין בכם    כי ידכם קצרה מעצר את הרעה.    ואני מאז הגדתי איך יפל דבר    כי בפרץ השטן מתוך בתי שאול    הגדתי באזניכם כי יעלה ויצלח    בדרך לא טוב ויפתה את האדם    להאמין בכזבים ולמעל מעל באדני.    והנה המעל עשה ברצונו אין אנס    כי לא חרצתי ולא גזרתי אמר    אם נאמן יהיה או פשע בברית    כי בידו נתתי לבחר כטוב בעיניו    והוא בחר ופשע. וגם אני אבחר    לתת דרכו בראשו ואחת דתו להמית    כאשר נגזר עליו. והוא מתברך בלבו    כי לריק הזהרתיו ודברי לא יקום    יען פתגם מעשה הרעה לא נעשה מהרה    אך היום ידע טרם יבוא החרסה    כי מאריך לחטא איננו מעביר דינו.    אך את מי אשלח ומי ילך לשפטו?    הלא אתה בני משוח מלך ושפט    כי לך הממשלה גם בשמים ובארץ    ובשאול מתחת לארץ. ואני בחרתיך    למען תשפט בקו צדק וחסד    כי אהבו וגאלו ומלאך מליץ אתה    וגם באחרית הימים ילוד אשה תהיה    ואת כפרו תתן נפשך תחת נפשו    לכן קום ולך כי עליך הדבר.""    ויען בן האלהים בלשון רכה לאמר    ""צורי אבי עד! אתה אל מחקקי    ואני עשה דברך גם בשמים ובארץ    בעבור תחפץ לעד בבנך אשר אהבת.    הנה אני הולך לשפט את הפשעים    אך אתה ידע כי מכאבם הקשה    אני אשא ואסבל לעת מלאת הימים    כאשר אמרתי אז ולא נחמתי עתה    ולכן אקל מעליהם הענש יושת עלי    וצדק וחסד יפגשו יחדיו במשפטי    לטוב להם באחריתם ולקחת רצון מידך.    ואין נפשי לרצים ושלשים ללכת אתי    אל מקום המשפט כי אשפט לבדי    שני הפשעים האלה אין זר אתנו    והשלישי אבי הפשע ארשיענו לא בפניו    כי מנוסתו לעדות על מריו ורשעתו    ומה־לי ולנחש לשמע אשמתו מפיו.""    אחרי כן קם מכס כבוד מלכותו    ושרים נשיאי אלהים יצאו לשלחו    עד שער השמים הצופה קדמת עדן    ומשם פנה לבדו וירד ארצה כרגע.    כנטות היום לערוב כי רד השמש    ורוח צח יפוח טרם בוא הערב    בעצם עת הזאת ירד גאל האדם    להוכיחו על פניו ולשפטו בחסדו ואמתו    ואדם ואשתו כשמעם קול רגלי אלהים    מתהלך בגן לרוח היום בערב    ויתחבאו מפניו בתוך עצי הגן    ויקרא יהוה אלהים אל האדם ויאמר    ""איכה אדם? מדוע תסתר שמה?    הן הסכן הסכנת לקדם פני בששון    ואת בואי שמעת מרחוק כפעם בפעם    למה תברח מפני מה־קרך שם?    מה־יעצרכה מבוא? קום קרב אלי!""    כרגע בא ארם37 וחוה הולכת אחריו    אף כי לחטא הלכה היא לפניו    ושניהם לבבם למרע חסרי שלום ונחת    עינם לא תפיק רצון ואהבה לאדני    ולא אהבת נפש בין איש לאשתו    רק חטאתם וחרפתם ענתה בם    ופניהם רעים וזעפים מכעס איבה ומדון.    וזה ענה אדם בכבד פה ולשון    ""קולך שמעתי בגן ואירא כי עירם אנכי    ואחבא בתוך העצים"" ויען אלהים ויאמר    ""את קולי שמעת לא אחת ושתים    ולא יראת מפני כי ששת לקראתי    ולמה תירא עתה? מי הגיד לך    כי עירם אתה המן העץ ההוא    אשר צויתיך לבלתי אכל ממנו אכלת?""    ואדם ענה כאיש אשר הרעה הדביקתהו    ""צר לי מאד לעמד במשפט לפניך    הכי אגיד לאמר אנכי לבדי חטאתי    או אשית החטאת על אשת חיקי    כי לבבי יחפץ לכסות על פשעה    כל עוד היא עמדת באמנה אתי    אך יד חזקה תאלצני להגיד אמת    לבל יושת עלי העון והענש יחדיו    ואת אשר הסתרתי לא תסתר מעיניך    ולזאת אודה ולא אכחד ממך    האשה אשר נתת להיות עזר כנגדי    ואשר יקרה בעיני מכל חפץ ומתת    ואשר בה בטחתי כי טוב תגמלני    היא נתנה לי מן העץ ואכל.""    ויען יהוה אלהים ויאמר אל האדם    ""התחת אלהים היא כי לקולה שמעת    ואת דברי מאסת? האם שמתיה    להיות נר לרגלך ואור לנתיבתך?    הלא ממך לקחה ולמענך נוצרה    וכחך רב מכחה להיות שרר בביתך    למה הסירת המשרה ושמת על שכמה?    הן יפה עשיתיה ותאוה לעינים    למען תחשק בה לאהבה ולדבקה בה    ולא למכר נפשך להיות לה לעבד    כי בחין ערכה יפה היא להלל    ולא למשל בך אם בעל נפש אתה.""    ויפן ויאמר לאשה במלים מעטים    “מה־זאת עשית? הגידי לי אשה!”    וחוה ביגון וחרפה לא העיזה עוד    לדבר בשפת יתר לפני אל המשפט    רק ענתה בפחד “הנחש השיאני ואכל”    לזאת קלל יהוה אלהים את הנחש    אף כי היה כשאר חיה ובהמה    והשטן לקחו ככלי משחית בידו    בכל זאת נכון היה למארה וקללה    יען המוקש לאדם בא על ידו    אמנם בדברי קללתו צפון גם המשפט    לשטן אבי הפשע כי סתמים הדברים    עד עת קץ. וזה דבר הקללה    ""כי עשית זאת ארור אתה מכל הבהמה    ומכל חית השדה על גחנך תלך    ועפר תאכל כל ימי חייך    ואיבה אשית בינך ובין האשה    ובין זרעך וזרעה זרעה ישופך ראש    ואתה תשופנו עקב"" ודבר משא הזה    הוקם ביום בוא ישוע בן מרים    היא חוה השנית וראה את השטן    השליט בעולם הזה נפל כברק משמים    והסיר כל ממשלה וגבורה ביד רמה    בהקיצו מן הקבר וכל שבי ומלקוח    אשר בזז השטן מימים רבים השיב    כי עלה למרום אשר משם ישוב    לדכא את השטן תחת כפות רגלינו    כפי המדבר בזה כי ישופנו ראש.    ואל האשה אמר ""הרבה ארבה    עצבונך והרנך בעצב תלדי בנים    ואל אישך תשוקתך והוא ימשל־בך.""    ולאדם אמר ""כי שמעת לקול אשתך    ותאכל מן העץ אשר צויתיך לאמר    לא תאכל ממנו ארורה האדמה בעבורך    בעצבון תאכלנה כל ימי חייך    וקוץ ודרדר תצמיח לך ואכלת עשב השדה    בזעת אפיך תאכל לחם עד שובך    אל האדמה כי ממנה לקחת    כי עפר אתה ואל עפר תשוב.""    כדבר הזה חרץ שפט האדם וגאלו    ואת משפט מות הנגזר ביום ההוא    העביר לימים רבים. גם נכמרו רחמיו    כאב על בניו וירא את ענים    בעמדם ערם ועריה בקר וחם חליפות    ולא בזה לשרתם כאשר לא בזה    ביום פלני אלמני לרחץ רגלי עבדיו    כי הפשיט עור בהמה או חיה    או לקח עור אשר יפשט הנחש    ויעש להם כתנות עור וילבישם.    גם ערות נפשם מלבד ערות גופם    כסה במעיל צדקה לעיני אביו בשמים    ואחרי כן שב ויעל לשמי מרום    למושב יקרו כבתחלה ויספר אל אביו    הידע טרם ישמע כל הדברים האלה    ובעד האדם הפגיע ויהי לו למושיע.    בעת ההיא עד לא פשע האדם    טרם נגזר דינו פגשו חטאה ומות    בפתח שער השאול המקיא להבות אש    כי נשאר פתוח אחרי צאת השטן.    וכה פתחה חטאה ותאמר אל מות    ""בני! למה נשב פה בעצלות ידים    וצור מחללנו השטן כבש מדינות אחרות    לבחור לנו מעון ונוה טוב מזה    כי צאצאיו אנו. ואני ידעתי היום    כי הצליח דרכו כי לולא כן    כבר היה נדחף ממשנאיו לשוב אלינו    כי אין מקום נכון לענש ונקמה    כמקום הרע הזה. ולבבי יגיד לי    כי החלפתי כח וממשלה נוספה לי    מחוץ לתהום רבה כי דבר ימשכני    כחבל משך למרחק הלא הוא החבל    המשך מין למינהו בדרך סתר ופלא    ורחקים זה מזה יהיו לאחדים כרגע.    ואתה בני אשר לא תמוש ממני כצל    כי אין מפריד בין חטאה ומות    הלא תעלה עמדי אל אשר אעלה    אך נעשה נא מסלול לעבר בו    משאול לארץ החדשה אשר שם השטן    גבר ועשה חיל לבל יתע בשובו    בארח לא סלולה ותהו לא דרך.    ובמסלול חדש זה נעשה לנו שם    כי יעברו בו כל שכני מטה    וכל הבאים ושבים משאול או מארץ.    ואנה לעשות המסלול לא אשגה אני    כי כח המשך ינחני במעגל הנכון    ומרחוק אריח אלה אשר אני אבקש.""    והמות כפני ירקון הביט בה ויאמר    ""אל אשר פניך מעדות הנני אחריך    באשר תלכי אלך ולא נשגה בדרך    כי גם אנכי אריח מקום ההרגה    וזבח גדול בארץ דם חללי מות    ימשך אתי מרחוק כנשר על הפגרים    וגם ידי עמך לעשות את המסלה    ולהיות לעזר לך ככל אשר יזמת.""    הדבר יצא מפיו וירח ריח הניחח    אשר יזל מארץ מבני תמותה שם.    כעוף טרף טרף ישוט ליום מלחמה    על שדה קטל ושם ישמר יארב    לאכל מבשר זבח ולשתות מדם חלל    כן מלאך המות פרש כנפיו למרחוק    והושיט את אפו להריח ריח הפגרים    אשר התעתדו לנפל ביום הרג רב.    ובכן עזבו שניהם חטאה ומות    את דלתי שאול ויעברו בדרך תהו    בין אבני בהו ומשברי מים אדירים    הלוך ועבר ברעש בין גלים המים    כשתי סערות על פני ים זעף.    והנה רפש וטיט נערמו כקרח במצולה    את אלה הכה המות בשבטו הקשה    שבט איתן כצור וכקלשון שלש השנים    ויעש אתם כנד כקיר אחד חזק    ועמד כאי דעלוס אשר צף לפנים.    וכל חלק וחלק נתן בו עיניו    ויהי לאבן קשה כסלע לא ימוט.    ובזאת בנו את הקיר רחב כשער השאול    ומוצק עד התהום ויחמרו אתו בחמר    ויחזקהו משני קצותיו וחבר בקצה השאול    וקצהו השני מגיע אל מבוא הארץ    אין חקר לארכו כי רב הוא.    ועל גב הקיר עשו את המסלול    הוא גשר הגדול עשוהו הבונים    לעלות משאול תחתית עד קצה השמים    ומשם לתבל הלזו כי הדרך פתוח    לשלשה מקומות אלה לכל עבר ושב.    כמו אחשורוש בלכתו משושן הבירה    ללחץ חיל היונים בא אל הים    ועשה את המעברה על מי אילת פנט38    בין אסיא ואירפא כן עשו אלה    את מעברות התהום ללחץ ישבי תבל.    והם כלו מלאכתם בכל חרשת מעשה    ביתדות שמיר וברזל כיד חכמי חרשים    ויעלו במסלה אשר עלה השטן    מן נבכי תהום כי בעקבותיו הלכו    ויגיעו עד הגבול אל אם הדרכים    וישימו לארץ פניהם לבוא לגן עדן.    והנה השטן כפני מלאך עליון    יוצא לקראתם מבין קשת ועקרב    בעוד השמש עמד בזבול טלה    והם הכירוהו כי אביהם הוא    אף כי התנכר לבל יודע לאויביו.    כי אחרי פתותו את חוה עזבה    והלך לו בסבך וישנה תאר פניו    למען הביט משם מה־יפל במלכדתו    ועינו הרעה ראתה כי חוה פתיה    משכה בעלה ברשתו וגם ראה חרפתם    איך בקשו לשוא לכסות את ערותם.    אך כאשר ראה פני בן האלהים    יורד ארצה לשפטם נס ולא עמד    כי נבעת מפניו לבל יכלהו כרגע.    כעבר דבר המשפט שב חרש בלילה    אל מושב האמללים לשמע מה־ידברו.    כאשר הבין מפיהם כי ענש דינו    ימשך ליום רחוק אץ לשוב שאולה    לבשר את חילו ככל אשר קרהו    ויפגש את צאצאיו אשר באו לבקשו    עלי אם הדרך בקצה גבול תהו    לרגלי גשר החדש אשר בנו להפליא    וישמח עליהם ועל בנין הגדול למראה    וחטאה בתו יחידתו פתחה ואמרה לו    ""אבי! בנין אדיר אשר אתה ראה    כבנין ידי אחרים מעשה ידך הוא    ותקף פעלך הנורא כי אתה האמן    והאב למלאכה זו. כי אשר לבבי    האחוז בלבך לנצח הגיד לי בסתר    כי צלחת בדרכך ופניך יעידון היום    שלא שגיתי בראה קמתי אז מהר    לרוץ לבוא אחריך עם בנך זה    כי חוט המשלש כמונו לא ינתק.    שאול לא יכלה להצפין אתנו עוד    ותהום הגדול והנורא לא סגר עלינו    כי דרכנו בעקביך צינים הצבת לנו.    אתה הוצאתנו מירכתי בור לחפש    ובשמך עשינו חיל לבנות חומה ומסלול    דרך תהום רבה כדרך המלך    כי לך היום תבל וכל ישביה    ראש אתה לאלה שידיך לא יצרו    ואשר לקחו ממנו ביד חזקה במלחמה    השיבת לנו בחכמה נחלת פי שנים.    ואתה פה תמלך באחד ואין שני    כי אלהים חרץ לעזב את הארץ    וגבול הציב לו בין שתי הממלכות    לו גב רבוע הוא עליתו במרום    ולך כדור הגדול מארץ עד שאול    ועתה ירבה צבאו ויצא להלחם בך    אם סמוך לבו כי יעמד כסאו.""    ושר האפל ענה בשמחת לבו לאמר    ""חטאה בתי יפתי! מות ניני ונכדי!    מעשיכם יעידו היום כי לכם נאוה    להתיחש לשטן אביכם. זה שמי לעולם    וזה זכר כבודי כי אריב עם שדי    ואיש מלחמתו הנני. ואתם שכרכם הרבה    עקב תגמולכם עלי ועל חילי מתחת    כי ביד רמה בניתם חל וחומה    לפני שער השמים ותתנו בתהום נתיבה    וארץ ושאול עשיתם לממלכה אחת.    ואני ירד במסלה כוננו ידיכם    למקום אפל וצלמות לבשר את חילי    כל הטובות האלה ולשמח אתם שם.    ואתם רדו שנים בדרך מעבר מזה    בין המון הכוכבים ובואו לגן עדן    והאחזו בו לרשתו ומשם תרימו קרן    עד אשר תכבשו כל הארץ ומלואה    ואדם אדני הארץ בו תעבדו בפרך    לא תחס עינכם עד אשר תמיתוהו    הלא אנכי הפקדתי אתכם להיות משלים    כי שמי בקרבכם וכחי הוא מעזכם    ובמעוז ידכם ממלכתי החדשה תקום    כי אנכי כצור בקרב ממלכה זו    ממני חצבה חטאה ופרי בטנה מות    וכל עוד תמשלו ביד רמה בארץ    הממשלה נכונה בשאול; לכו והתחזקו.""    הוא כלה לדבר והם ירדו לדרכם    בין מזרות שמים המון מאורי אור    לפניהם ילך דבר ונגף יצא לרגלם    צבא מרום חרדו כוכבים אספו נגהם    כי נעו ממסלותם ויסכסכו זה בזה.    והשטן הלך לו בנתיב החדש לבדו    הירד דרך תהו עד שער השאול    ואתו מצא פתוח וציה ושממה סביב    ויעבר ויבוא פנימה אין איש לנגדו    כי שני השוערים עזבו את משמרתם    לעלות לחוג הארץ ויתר חיל הפקודים    הרחיקו מזה לגור מקרוב לבירתם    היא קריה וארמון להילל בן שחר    כי השטן לפנים נדמה לכוכב השחר    וימהר ויסע למסעיו לבוא אל היכלו    וירא את מחנהו עמדים על דגלם    ושמרים את הבירה כאשר צוה עליהם    והסגנים ישבים בדביר לחקר מה הדבר    כי בשש אדנם לרדת לשוב אליהם    ויתנכר כאחד מדלת חיל צבאו    ויעבר בין שורותם ולא הכירוהו    ויבוא פתח הדביר ולא נראה לעינים    כי התעלם שם ויעל עד הכסא    כסא רם ונשא העמד מקצה השני    וישב עליו בהודו וכתר מלכות בראשו.    רגע ישב עליו כראה ואין נראה    ופתאם נגלה ביפיו וכל הדרו מקדם    וזהר פניו קרן כמאור מתוך העבים    והראים נבהלו לראות את פני האדון    אשר הם מבקשים ויצהלו מעל כסאותם    וירוצו לשחר פניו בכבוד ותודה    והוא הניף ידו ויהס אותם לאמר:    ""שמעו מלכים שרים פחות וסגנים!    נקל לכם מהקרא בשמות כבוד אלה    כמשפטכם מימי עולם. ואני הנני מוסיף    לתת לכם נחלה במרחבי תבל חדשה    אשר מצאה ידי ולקחתי בכחי ותבונתי    כי צלחה דרכי ככל משאלות לבי    וזה הנה שבתי להוציא אתכם לחפשי    מבית תאניה ואניה מבור יון הזה    ואוליך אתכם קוממיות אל ארץ חמדה    נחלה טובה ורחבה כמקום מולדתנו.    ולא אאריך לספר כל אשר עשיתי    התלאה אשר מצאתני והעני אשר נשאתי    בעברי תהום רבה בתהו לא דרך    ואשר שם עתה מסלול חדש וטוב    עשוהו שני הבונים חטאה ומות    למען הקל מעליכם כי תעברון אתם.    ואני ברב־טרח לא תאמינו כי יספר    בקעתי לי דרך בין נבכי מצולה    שם ימש חשך אמש שואה ומשאה    ואבני אפל וצלמות סגרו עלי כים    כי שרי התהום שתו לי מוקשים    לבל אעבר כי ירט הדרך לנגדם    אך בכחי וחכמתי נושעתי מכל צרה    ואשר בקשתי מצאתי כי תבל חדשה    אשר טרם נבראה דברה עליה הנבואה    ארץ רחבת ידים מכלל יפי בה    ושם הושב אדם להתענג בגן עדן    תחת אשר נחנו גלינו מבית חיינו.    את אדם זה הדחתי מאחרי יוצרו    וערמתי עמדה לי להשיאו בתפוח אחד    ולמלא שחק פיכם תשמעו כי היוצר    התעצב אל לבו ויעזב את האדם    ואת תבל ארצו ביד חטאה ומות    למשל שם כרצונם. לכן לנו היום    נתנה הארץ למורשה לשכן ולרדות בה    ולמשל על האדם ועל כל ממלכתו.    אמנם גם אתי שפט אלהי המשפט    וישם את קללתו על ראש הנחש    אשר על ידו פתיתי את האדם    ועלי דבר כזאת כי ישית איבה    ביני ובין האדם אנכי אשופנו עקב    וזרעו ישופני ראש לזמן כמס וסתום    אך פצעי וחברתי מחיר קטן הוא    וכזאת וכזאת אתן בעד תבל ומלאה.    ועתה בני אלים הגדתי לכם כל.    בואו אל הנחלה והתענגו על במתי ארץ.""    כאשר כלה לדבר קוה כי השמעים    ימחאו כף ויצהלו לבשרה טובה זו    אך כל הקהל נתנו קולם כתנינים    וישרקו פה אחד שריקות לעג וקלון    רגע עמד נבהל כי השתומם עלימו    אחר כן הביט והשתומם על נפשו    כי נהפך פתאם לנחש ברח עקלתון    שתי ידיו ורגליו התאחדו עם גויתו    ונפל מלא קומתו ארצה כזחל עפר    והוא נסה לשוא להתנער אחרי נפלו    כי יד חזק ממנו שלטה בו ליסרו    בתאר אשר חטא כאשר נגזר עליו.    וכאשר פצה פיו ויואל דבר עליהם    שרק גם הוא שרקה תחת שרקה    כי כמוהו כמוהם נהפכו לנחשים    עקב אשר מעלו והיו יחדיו בקשרים.    וקול שריקתם הולך הלוך ורב בדביר    כקול המון תנינים; שם פתן וצפעני    שפיפון עקרב עכשוב אפעה ושרף מעופף.    אך השטן לבדו תנין הגדול מכלם    הוא השליט עליהם כאשר היה לפנים    וכאשר יצא החוצה כן יצאו אחריו    ושם כל הגדודים העמדים על משמרתם    שארית נדחי שמים מקרב כל המחנה    נשאו עינם לראות את שר צבאם    והנה נבהלו נחפזו כי נחשים ועקרבים    ראו למראה עינם תחת שר ומלך    ובבלהה זו השתוללו וישנו את טעמם    עזבו כלי מלחמתם מגן ורמח הפילו    וקול שרקה השמיעו ויפלו ארצה יחד    כי נהפכו לנחשים כסגנים גם הם    אתם היו במעל ואתם בענש אחד.    זה חלק הפשעים צעקה תחת צהלה    תחת תהלה תהלה וקלונם תען לשונם.    אז עלה פתאם כרם חמד לפניהם    בעצת משל עליון ליסרם כפי רשעתם    נשא פרי הדר כפרי עץ הדעת    אשר היה למוקש לחוה ביד השטן    והמה ראו תמהו כי אמרו בלבם    תחת עץ הדעת עלו עצים רבים    להוסיף להם עמל ורגז פי שנים    אך מרעבון וצמאון לא משלו ברוחם    ויעלו על העצים ויכסו גזע וענף    כי רבו במספרם משערות ראש האשה    אחת מבנות הזעם39 אשר שערותיה נחשים    ולמלא רעבון נפשם קטפו להם בחפזון    פרי נחמד למראה ויבלעו אתו בפיהם    כמו גפן סדם עלי ים המלח    בנגע יד בענביה יהיו לאבק פרח    כן פרי כחש זה עודנו בין שניהם    נהפך לענבי רוש ולאפר מר כלענה    פעמים שלש בלעו כי חזק רעבונם    פעמים שלש הקיאו כסחי ומאוס מגרונם    כי בחטא האדם אשר נעקש באחת    לקחו מחטיאיו אלה על אחת שבע.    מוסר ועני כזה נשאו ימים אחדים    אחרי כן שבו לתארם וצלמם כבתחלה    אך נגזר עליהם להתאסף לעת מועד    להתענות אחת בשנה כמשפט הזה    עקב אשר עלזו במוקש האדם וצרתו.    בכל זאת הוציאו שמעת שוא בגוים    ושמו בפי המשלים לאמר כי הצליחו    וכי הנחש מלך בהר אלמפוס מקדם    עד בוא זתורן ויגרשהו וימלך תחתיו.    ועד כה וכה וחטאה ומות בנה    העלים מתוך השאול באו לגן עדן    לגור שם שנים יחדיו לא יפרדו    ותאמר היא אליו ""מות יליד השטן    גבור הכבש הכל! מה־יהגה לבך    על ארץ ממשלתנו? הלא טוב לנו    לשבת למשל פה מדור בשאול תחתית    לשמר שם השער ברעב ובחסר כל.""    ויען מות ויאמר ""הן רעב אנכי    ומה־לי ולארץ או לשאול ושמים?    במקום אשר אמצא די טרף לנפשי    שם אבחר לשבת; אבל מעדני ארץ    איך ישפיקו לי למלא כרשי וקבתי?""    וחטאה אשת הזמה ענתה ואמרה לו    ""ראה ירק לפניך וכל פרי ונצנים    סעד לבך תחלה ואחר תאכל בשר    בשר חיה ובהמה בשר עוף ודגים;    וכל אשר יקצר מגל הזמן בתבל    יערב ימתק לחכך. ואני את אדם אשכן    להשמין לבו כחלב ולב זרעו אחריו    ונפשו נקח לנו ובשרו ביום הציד    ואעשה לך מטעמים כאשר אהבת.""    אחרי כן הלכו להחל את מלאכתם    כל אחד כדרכו אך מגמת שניהם    להשחית כל נוצר להרס כל יקום    ולהביא כליון ותמותה לבני בלי תמותה.    ואל שדי הביט השקיף ממעון קדשו    ויאמר אל קדשיו העמדים על הכסא    ""ראו את כלבי שאול איך יחישו ירוצו    לשחת תבל ומלאה אשר יצרתי לי    הן טובה היא וידי כללו יפיה    לולי אולת אדם קראה למחבלים אלה    לעשות תועה בארץ. והם ילעגו לי    לאמר ידי קצרה כי עזבתי נחלתי    ונטשתי מעשה ידי ביד מלאכי רעים    ולא יבינו זאת כי קראתים הנה    רק ללחך וללקק כל טמאה וחלאה    זוב נפש האדם וריר בשרו לא טהור    עד יבוא במעיהם והיה לצבות בטן    אז יקלעם בני בתוך כף הקלע    על סף השאול להיות מחסום לפתחו    לבל יפתח עוד ולא יקרא הב הב    כי רוח הטמאה אעביר מן הארץ    חטא יבקש ואיננו והמות יבלע לנצח    כי בדבר אדני תתחדש ארץ ושמים    קדש יהיו לי אין שטן ופגע עוד    אך ביום ההוא אהפך הקללה לברכה    כי הקללה תחול עד היום ההוא.""    על זאת השיבו מלאכי עליון במקהלות    וכקול מים אדירים ענו בשירם ""הללויה!    משפטי אדני אמת וצדקתו לדור דורים    מה־יעשה לו צר? מה־יגרע ממלכותו?    הבו כבוד לבן הגאל אדם משחת    הבו כבוד ועז למחדש שמים וארץ!""    כן שרו אלה והברא נתן פקודתו    לגבריו הנקבים בשם לשנות חקים וסדרים    הנכונים לזמן ההוא לשבט ולחסד בארץ.    לשמש נתן חק לשנות ארח מרוצתו    להוסיף קר וחם יתר על המדה    קר מצפון בחרף וחם מתימן בקיץ    וגם ללבנה אמר להגביל את תקופתה    וערך מערכות חליפות לחמשה כוכבי לכת    לבעבור סבב עתות רעות וצרות    ולשאר הכוכבים הורה למתי יריקו רעה    מי מהם יעלה עם עלות השמש    ומי ירד ברדתו להיות לאות לא טוב    ועל הרוחות צוה לשמר את פנותם    אי־מזה יתעוררו כסער בים ויבשת    ולמתי ירעם רעם וברוק ברק רב.    יש אמרים אלהים צוה למלאכיו    להעתיק צירי הארץ מעל קו השמש    מרחק רב מעשרים מעלות אחרנית    והם עמלו והעתיקו כדור הארץ לאחור    ויש אמרים המצוה היתה על השמש    לסוג מקו השוה לבעבור תת המועדים    לכל חלקי האדמה כי לולי זאת    תהיה כל השנה כימי האביב בארץ    וארך אחד ליום וליל לבד ירכתי צפון    וחדרי תימן אשר יראו פני שמש    ויהיה שם יום תמיד ולא לילה לעולם.    לכן בעון האדם שנה השמש ארחו    לשלח חמתו מחדר וממזרים קרה.    וחליפות אלה בשחק החליפו חק בארץ    ים ויבשה התקלקלו להעלות אד רע    קיטור עשן צחנה דבר וקטב מרירי    רוח סערה וסופה באה מן הצפון    רעש גדול וחזק מן הררי שלג    מפרק יערים וסלעים מרגיז ימים ותהמות    ולעמתו קול ברק ורעם מתימן יבוא    זלעפה וזועה מנגב הר ועמק יתבקעו    וארץ פור תתפורר כחשבת להשבר.    זאת תחלת הרעש זעף בין היסודות    אך מדון ואיבה ילדי חטא ופשע    הביאו את המות לנפש כל בשר    כי פרץ הריב בין חיה לחיה    בין עוף לעוף ובין דג לדג    חדלו מאכל ירק ויבלעו איש אחיו    לא יראו עוד את האדם כבתחלה    רק ברחו מפניו או יקרצון עין    ויראו יביטו בו כאויב מבקש רעתם.    צרות אלה בחוץ ראה אדם בשפל    ורוחו הנשברה בקרבו הציקה לו כפלים    ומרב שיחו וכעסו התאונן אל נפשו:    ""אני הגבר ראה עני אחרי שלוה    הזאת אחרית חלדי? זאת תבל שיאמרו    כלילת יפי היא ואדם צבי תפארתה?    קללה הבאתי עלי קללה ולא ברכה    כל מצאי יבזני ומפני אלוה אסתר    אשר לראות פניו היה כל ישעי וחפצי.    ואני אמרתי אשא כל זאת ואסבל    כאשר זרעתי אקצר ופרי מעללי אכל    אבל בכל אלה לא תם עוני    כי קללתי תפרה ותרבה לדר דרים    והקול הקרא באזני לאמר פרו ורבו    יקרע סגור לבי כאשר אפרה וארבה    כן תרבה קללתי. כל נין ונכד    אשר יצא ממעי ידרש דמו מידי    כי אנכי סבתי בכל נפש בני ביתי    ויקללו אתי לאמר אדם הראשון חטא    ונחנו עונותיו סבלנו. איך חלפו כצל    כל תענוגי עדן ונהפך לאבל מחולי.    השאלתי יצרי מאתך טרם רקמתי    להתיך את חמרי לעשות גלמי לאדם?    מי בקש מידך להוציאני מתחתיות ארץ    להושיבני כנגיד בגן! ואחרי אשר יצרתני    ואת פי לא שאלת למה לא תתנני    להשיב לך נשמתי אשר נפחת באפי    ולשוב אל עפרי כי עברתי דברך    וקטנתי מכל החסד אשר עשית עמדי?    הלא די בזה ענש כפי חטאתי    ואתה הרעת לי להכאיבני כאב נצח    ותפקד עלי עוני להתענות לאין קץ.    צדיק אתה אדני אך פליאה צדקתך    וגם אנכי אחרתי לריב ריב עתה    לו קדמתי לאמר ליצרי חדל ממני    גם את הטוב ואת הרע לא אקבל    כי עתה אצדק כי אזעק חמס    אך אחרי קבלי את הטוב בחפץ לב    מה־יש־לי צדקה לזעק עוד אליך?    הן אמת הדבר כי עשיתי בסתר    מיד אלוה עשי בלי רשיון פי    אך אם יהיה לי בן סורר ומורה    וארשיענו כדי רשעתו היזכה הוא בעיני    כי יענני לאמר ""הן לא שאלתיך    להקים לך זרע מדוע הולדת אתי?""    ואם הוא לא יצדק בדברו סרה כזאת    איך אצדק אני לפני אל מחללי    אשר עשני כרצונו וצוה עלי לעבדו    הלא אם איטיב יתן לי שכרי    ואם לא איטיב תאחז במשפט ידו    ולכן אחת אמרתי משפטו אמת וצדק    כי עפר אני ואל עפר אשוב    אך למה יאחר ולא יתר ידו    לבצעני ביום הזה כאשר גזר עלי?    למה יאריך חיי ועתי תמשך בעניי?    המות יתגר בי ומצרי שאול יבעתוני    הלא אשיש לגוע להיות רגב עפר    אשכב בחיק אדמתי כמו בחיק אמי    שם אשכבה ואישן ושנתי תערב לי    שאנן מכל פחד נוראות לא אשמע    כי סר מר המות לא אירע רע    לא לנפשי ובשרי ולא לזרעי אחרי.    אפס רעיון אחד יעיק תחתי עוד    אולי המות במותי לא יכלה כל נפשי    כי אין תמותה לנשמתי נשמת חיים    חלק אלוה ממעל ושם בירכתי בור    או בגיא צלמות עוד עוני ירדפני    כאש לא תכבה וכתולעת לא תמות.    חזות קשה הוא! פלצות אחזתני    אבל שוא חזיתי כי מי אשר חטא    מות ימות בחטאו ומי הוא החטא    הלא נפש החי לא הגויה לבדה    לזאת איפו המות מנפש עד בשר יכלה    ותהי זאת נחמתי להשקיט את רוחי    יען לדעת יותר אין ידי משגת.    ואם אדון כל חי לעולם ועד    הגם אפו לנצח? אולי כן הדבר    אך האדם באשמתו הולך הוא למות    היטור לו עליון זעמו אין קץ?    הירדף אחרי המת הבא עד קצו?    זו דרך חלש לא דרך אל גבור.    ההוא יחליף חק לשים את בן תמותה    לבן בלי תמותה למען יניח בו זעפו    אשר לא ישקט ולא ינוח לעולם?    אך אולי המות איננו כאשר דמיתי    כי לא ימחץ כמרצח במכה אחת    עד אגוע ואינני רק הוא נצב כצר    מקדיר עלי שמים ומשבר רוחי ונפשי    בכל צרה ויגון וזה החלו לעשות    ולא ירף ממני מעתה ועד עולם.    אוי לי אמלל! זה פחדתי ויאתיני    המות דבק בעצמתי לא יפרד ממני    גם זרעי יהיה לקללת עולם כמוני.    זאת נחלת אב לבנים יצאי ירכו    מי יתן ואוכל לבלע להשחית הנחלה    או להעבירה מכם בני לבל תירשוה    למען תשאו שמי לברכה ולא לקללה.    איך בנים נקים רבים לאלף דור    בעון אביהם יאשמו הלא נקים הם?    אך היצא נקי ממעי חטא כמוני?    היולד טהור מטמא הלא כאב כבן?    ואיה ימצא נקי וטהור לפני אדני?    ולכן הוא הצדיק על כל הבא עלינו.    רק בלבבי אשיחה ורוח מבינתי יענני    הן אני חטאתי ואני לבדי הנני    למה לא אשא גם הזעף לבדי?    אפס שאלתי זאת לו תנתן לי    איכה אשא לבדי עוני גדול מנשוא    ואסבל סבל פשעי קשה מכח הסבל?    ומה־תושיעני איפה אשה הרעה לנגדי    כי תחד בעמלי ועזב תעזב עמי?    כזאת לך נפשי אבדה כל תקותך    אין ישע ועזר אין עצה ותחבולה    ומי ירפא לך כי מרו מרית    כי בעונך ושברך אל השטן דמית    מעי מעי יהמו לבי בקרבי יכני    כי באותי נגרשתי ונדחתי מדחי לדחי.""    כזאת התאונן אדם על חטאיו בלילה    ליל עמל וזועה אפל וצלמות    טרם חטא היה לו הלילה למנוחה    ועתה ברעת לבו נהפך לו למחתה    והוסיף לו בלהות כדרך פעלי און    והוא שכב ערום בלי כסות בקרה    מקלל את יומו ומחכה למות ואיננו    ובמר נפשו יזעק ""מדוע בשש המות    למה לא יחיש להכות אתי כרגע?    האלהים דבר לי כי מות אמות    ודברו לא יקום ולא יעשה משפט?    אך המות אכזר איננו קרוב לקראיו    ומשפט לא יעשה לאשר יקראהו בעתו.    שמעו הרים ריבי! גבעות ובקעות קולי    שמעו מעין ונחל! איך נהפך שירי    אשר הסכנתם לשמע מפי מתמול שלשם!""40    וחוה עצובת רוח ראתה את בעלה    ותואל לנחם אתו ולדבר על לבו    והוא גער בה ויאמר בחרי אף    ""צאי מעלי תנין! כי כמוך כמוהו    אשה שנואה כזבת! מי יתן איפוא    ודמית אל הנחש גם בתאר ומראה    למען יודע לכל כי ערם תערימי    ולא תצודי עוד נפש ברשת יפיך.    שלו הייתי בלעדיך ואת היית בעכרי    גאותך הטתך גאון והבלי שוא    מדאגה פן יאמרון לא אמון בך    לא שכנו רגליך בבית כאשר הזהרתיך    רק כמו סררה הלכת לקראת נחשים    למען יראה יפיך אף לאבי השדים    והוא התעך לחטא ואת פתיתני ואפת    ואני חשבתיך לאשת חיל משכלת    כמו חומה בצורה אין פרץ ויוצאת    כי ראיתי לעינים ולא ראיתי ללבב    אך עתה ידעתי מי את רעיתי    יפה וסרת טעם צלע נכונה לצלעי    צלע מלאה עקשות מיום הבראה    והיא לקחה ממני למען אסיר מקרבי    עקשות ופתלתל. אהה יוצר הכל!    הן אתה בראת כל יושבי המרום    גברים בלא נשים למה עשית חדשות    ויצרת אשה בארץ? האם ידך קצרה    למלא פני תבל בנים זכרים כמלאכים    ולהרבות זרע האדם בלי לדעת נקבה?    היא היתה לי למסר מעל באדני    ומצודים וחרמים תהיה עוד בימים יצרו    כל גבר ירוץ אחריה יבקשנה ככסף    ולא ימצא אחת להיות עזר לנפשו    זה במשגה יקחנה להביא רעה לביתו    וזה יעמל לשוא לחשק לשגות באהבתה    כי תהפכת בלבה ולא תתן לו דדיה    או תחשק בו וילדיה לא יתנוה    ולא לו תהיה כי אם לשכנו הרע    איש נקלה ממנו איש צר ואויב    להיות לקוץ מכאיב ולסלון ממאיר בעיניו.    זאת ארח הנשים דרך בנות חוה    לפרע פרעות בעם להשבית שלום מבית.""    הוא כלה לדבר ויהפך פניו ממנה    אך היא נפלה ותחזק ברגליו ותבך    שער ראשה פרוע ודמעתה על לחיה    ותפצר בו מאד ותתחנן לאמר    ""אל תשליכני אדם! אל תרף ממני    עדי בשחק כי אהבתיך בכל מאדי    ונפשך יקרה בעיני ולא בגדתי בגד    רק הצרה הזאת בשגגה באה אלינו    כי במרמה נלכדתי. אנא פנה אל אמתך    לחכת אבק רגליך ואל תט ממני    כי אתה לבדך מעזי ומנוסי בצרה    אם כיום תעזבני אנה אלכה עזובה    אנה אתע יתומה אלמנה אלמנות חיות    מי ידע כמה ארך חיינו בארץ    אולי מעט רגע לכן נתרצה נא    ונשבה בשלום יחדיו אחד היינו בצרה    ובלב ופה אחד נשטם את הנחש    הוא שטן האכזר מקור החטא והמות    ואתי אל תשטם על אשר הרעתי    כי לקחתי כפלים בכל חטאת נפשי    כאבי אנוש מכאבך ואמללה אני ממך    נחנו שגינו פשענו אתה באדני לבדו    ואני באדני ובך. לכן אלכה אשובה    לפני כסא משפט ולא אתן דמי לו    עד יעביר עונך ואני לבדי אשאנו    כי אנכי סבתי ברעה המצאת אתך    בשלי הסער הזה ועל ראשי יחול.""    כן דברה בבכי בעודה על ברכיה    לא עמדה מכרע ומהפיל תחנה לפניו    עד נהפך לבו ואפו שב ממנו    כי קצרה נפשו בעמל אשת חיקו    ולא יכל לראות דמעת הנוה והמענגה    ויזכר אהבת נעוריה כל מחמדיה מקדם    ויקם אתה בחמלתו ומענה רך לאמר:    ""נמהרה! זה דרכך לבקש יתר מדי    רב לך לשאת זעפו בעון נפשך    ולמה יערב לבך לסבל עון זולתך?    אם חמת אפי קשה עליך מנשוא    איך תעמדי לפני חמת אלהי המשפט?    לו יש בתפלה להפך חק מרום    לא חדלתי מהפיל תחנתי גם אני    לענש אתי לבדי לשאת עון שנינו    אני אשא ואסבל ולך תהיה סליחה    כי אנכי הראש ואת משמרת עמדי.    אך קומי נא אל נא נתקוטט עוד    אל נא נוכיח נפש את רעותה    די לנו לשמע תוכחה מפי זרים    ואנחנו נבקש נא אהבת איש ואשתו    להיות לעזר לנו לשאת חלקנו בצרה    כי משפט המות אשר נגזר עלינו    לא יבואנו כחטף רק כרקב יבוא    להרבות עמל ומכאב ולתת לנו זמן    לחיות לנו זרע יורשי עמלנו ומכאבנו.""    וחוה מצאה אמץ ותסף ותדבר לפניו    ""ידעתי אדם ידעתי במה נחשב דברי    כי שגיאות אתי ובעצתי תעינו אבדנו    אך יען שבת ותרצני ברב אהבתך    לא אכחד ממך הגיון לבי בסתר    ואשיחה במר נפשי אף כי קלותי    אולי רחש לבי דבר טוב הפעם    לשים קץ לעמל ולמצא מזור למכה    ואם המזור יכאיב הכאב יעבר כרגע    וסמים מרים לחיך יתנו מרפא לבטן    וזאת היא עצתי כי תלך ערירי    ולא תזרע זרע להיות לשמה ולאלה    טוב עקר ועקרה מהוליד בנים לבהלה    כי מה־תקוה ואחרית ליצאי מעינו    עמל ירעו בחיים והמות ירעם לטבח    רעות תשבע נפשם ומבשרם ישבע קבר.    ולכן חדל לך חדל מגשת אלי    יורש אין לנו ובאין יורש נמותה    אז יבוש המות כי זבח גדול    לא ימצא בארץ בלתי בשר שנים.    אכן אם יראת כי כבד הדבר    לא תוכל לראותי ולגרע עונת אהבים    להיות קרוב אצלי ולמנע משכב דדים    כי חלי אהבה חלי רע הוא    אם כן איפה נשלח יד בנפשנו    ונשים קץ לעמלנו ועמל זרענו אחרינו.    כי מה־נקל לאבד נפש בידים    נשמת אפי הבל אפיח בה ואיננה    ובכליון חרוץ אחד כל הצרות תכלינה.""    פה כלתה לדבר ועמדה מקצר רוח    חבלי מות אפפוה ופניה חורו מפחד    ואדם התאזר כגבר; לא נפתה לעצתה    עוד תקותו בו ויתחזק ויאמר לה    ""חוה! אמץ רוחך למסר את נפשך    לעזב תענוגי תבל יורה יקרת נפשך    כי היא נשגבה מאשר בעיניך נחשבה    אבל המבין יאמר אם תאבדי נפשך    לא יורה יקרתה כי אם לעדות    כי היית זוללה ואחרי הבל רדפת    ולכן קצת בחיים כי דרכך סלפת.    אולי תחכי למות כקץ לעמל החיים    ומפלט מקללת אלהים; אבל דעי נאמנה    כי לנגד זעמו אין חכמה ועצה    דבר משפטו יקום אין נסתר מחמתו    ואם דם נפשנו נשפך להמרות עיניו    גם שם בקבר יד המשפט תאחזנו    ונקה לא ינקה כי יתן אמר    והמות חי בקרבנו גם בירכתי שאול.    לכן רוח והצלה נבקש ממקום אחר    הנה בדבר משפטך נמצא חלק טוב    כי אמר “זרעך ישוף ראש הנחש”    ואם נחש זה מאחד הנחשים בארץ    מה־בצע כי נהרגנו באחרית הימים?    ולכן אין זה בלתי השטן אויבנו    אשר התעה אתנו על יד הנחש    ולעשות נקמה בו הלא דבר הוא    ואם נקצר חיינו או נמות ערירים    מי ינקם לנו נקם מראש הצר    הלא הוא ימלט ונחנו נהיה חטאים    לכן רב לך אל תוסיפי דבר אלי    מדברי שוד ורצח או מעצר רחם    ארח זר ותועבת אדני גם שניהם.    אבל שיתי לבך לחסדו כי רב    כי גם בשפטו לא בא ברגז וכעס    לשפך בוז וקלון ולכלות אותנו כרגע    כי זכר חסדו ורחמיו לא כלו בדין    רק עצבון לבד הטיל עליך בהריון    ואחרי חבלי לידה את חבקת בן.    וממני השיב ידו כמעט נגעה בי    וכלה כל חמתו באדמה אשר אררה    ויגזר עלי לאכל בזעת אפי לחמי    אך יגיע כפי לברכה ולא לקללה    כי טובה עבודה מאכל לחם עצלות    גם דאג לנו מפני חרב וקרח    וילבש אתנו בגד אשר הכין בידיו    כי גדלה חמלתו טרם קראנו אליו    ונכמרו רחמיו בדין; אף כי יחוס    ויתן לנו חנינה כי נתחנן אליו    למלא מחסרנו לעתות בצרה    מגן מברד ושלג ומסתור מזרם ומטר.    כי הלא תראי פני השמים יתקדרו    עצי היער ינועו הרוח הולך וחזק    ודלף טרד מסביב בכל ההר הזה    כל אלה באים להזכיר את עוננו    ולהגיד כי עלינו לבקש מחסה ומפלט    או בגדים חמים פן יאכלנו הקר    או הקרח בלילה אחרי בוא השמש.    לזאת קותה נפשי כי יורנו דעת    איך לעשות במלאכה לבנות בית זבול    אשר בו יאצר חם קוי השמש    וחם לנו בלילה או יאלפנו חכמה    איך להוציא אש מעצים או מאבנים    אבן באבן יחד כפעולת שני עננים    רצים ונדפים ברוח ומהם יוצא ברק    יבער אש ביער וילהט ארזי לבנון.    כי אם נצליח לשמר מדורת אש    נגילה נשמחה לאמר חמותי ראיתי אור    כזאת וכזאת ימלא כל מחסר למחיתנו    וכל חפצנו יעשה בכל קראנו אליו    כי יעתר לנו ועוד נשבע מטובו    ומנחל עדניו נרוה כל ימי חיינו    עד נמצא מנוח בחיק אדמה אמנו    כי ממנה לקחנו ואל חיקה נשוב.    ועתה הלא ניטיב ללכת למקום המשפט    שם נשתחוה לאדני לאמר כי חטאנו    ונחלה את פניו כי ישא לפשענו    ממקור דמעה עינינו ירדו פלגי מים    ובכי ואנקה נשמיע נכח שער השמים    לבעבור ירא אלהים כי נחמנו שבנו    וכי נכנע לבנו ורוחנו נשברה.    והוא ישוב ונחם יפן ויאמר סלחתי    כי אף בגערתו חסד מעיניו נשקף    קול שפתיו חן ואור פניו רחמים.""    כזאת דבר אדם בתתו לבו לתשובה    ואף חוה שמעה ונהפך לבה בקרבה    וילכו למקום המשפט וישתחוו שם לאדני    ויחלו את פניו לסלח להם חטאתם    ממקור דמעה עיניהם ירדו פלגי מים    ובכי ואנקה השמיעו נכח שער השמים    לבעבור ירא אלהים כי נחמו שבו    וכי נכנע לבם ורוחם נשברה.      תם ספר עשירי     ספר עשתי עשר   בענוה ובשת פנים התודו אדם וחוה    והתחננו בלב־שלם לפני שמע תפלה;    כי נשפך עליהם רוח חן ותחנונים    לב אבן היה ללב בשר בקרבם    ואנחות עמקות ממלל עלו עד מרום    אשר ברור מללו מכל שפה ולשון.    אולם דבר שאלתם לא דבר ריק הוא    כי כאשר יאמר בדברי משל הקדמני    דקליון ופיררה אשתו41 הפילו תחנתם    לפני אלהי המשפט להצילם מדר המבול    למען יחיו זרע כי גמר אדם    כן שנים הקדומים אבות לכל חי    הכינו תפלתם לא בעבורם לבד    כי אם הפגיעו בעד דרות יולדו.    ושועתם עלתה שמימה לפני מזבח הזהב    אשר שם עמד הכהן לאל עליון  הוא בן האלהים42 והמחתה בידו    כמקטיר לפני הכסא. והוא הפגיע כזאת:    ""אנא אבי! ראה ראשית תבואת האדם    אשר אתה זרעת בלבו לפי חסד    ראה תפלתו ודמעתו בלולה פה בלבונה    אשר אני מקטיר במחתת זהב לפניך.    הנה בכורה זאת אשר נטעה ימינך    בלב־אדם הנדכה תעלה לריח נחח    מכל פרי עדן אשר הקריב למנחה    טרם עזב תמתו. לכן הטה אזנך    ושמע לקול תחנוניו לשועתו הקשיבה    כי רבות אנחותיו ואין מלה בלשונו    ואני פה לאלם מליץ לדל הנני    כי אני פדיתיו לי משפט הגאלה    נפשי אתן כפרו ומעשיו מידי תבקש    בי אדני העון וצדקתי לו לצדקה    נפשך רצתה בי רצה נא גם אתו    הבט פני משיחך ואדם יחיה לפניך    מלא מספר ימיו ימיו מעטים ורעים    כי משפט מות אתה כן חרצת    לא באתי להעביר כי אם להיטיב אחריתו    לעת הגאולים אתי יקומו לחיי עולם    והיו לאחד עמדי כאשר אני ואתה אחד.""    והאב ממכון שבתו ענהו פנים בפנים    ""שמעתי את תפלתך ושאלתך בעד אדם    תנתן לך בני כי שאלת כמשפט.    אך בגן עדן לא יוכל שבת עוד    כי המקום שם אדמת קדש הוא    אין תבל וכלאים אין יסוד משחת    ולפי חקו יקיאנו אחרי אשר נטמא    וישליכהו לארץ אחרת ארץ קוץ ודרדר    ארץ נשחתה כלבו ארץ אכלת ישביה    ושם יגוע בעתו ויאסף אל עפרו    כי חיי עולם נטעתי בו בהבראו    וחיי אשר בנפשו ובאולתו אבד אשרו    ומתנת חיי עולם היתה לו לרעה    כי יקוץ בחייו מפני עמל וכעס    לכן אמרתי לו המות טוב מאד    כרפא לכל תחלואיו כי בימי חייו    יבחן בכור העני ויצרף ככסף בעליל    עד יצא מזקק באמונתו ומעשה ידיו    ומת מות ישרים וקם וחי לעולם    בעולם טוב וחדש הוא עולם הבא.    ועתה קרא והקהל את צבא המרום    המה ראו משפטי בחיל מלאכי רעים    ועתה יוסיפו לראות מה אני עשה לאדם    למען ישמעון ויראון ולא יזידון עוד.""    הדבר יצא מפיו והבן נתן אות    אל הצפה במשמר ויתקע בשופר גדול    הוא השופר אשר קולו נשמע בהר חרב    וגם עוד ישמע ביום משפט האחרון.    ולקול תרועת המלאך נקבצו צבא המרום    מארבע רוחות השמים מכל מושבותיהם    ויאספו כאיש אחד קהל רב למאד    והנה קול שדי מדבר אליהם מכסאו:    ""בני! הן האדם היה כאחד ממנו    לדעת טוב ורע עקב אשר אכל    מפרי עץ הדעת והוא ידע את הטוב    אשר אזל ואיננו וידע את הרע    אשר קנה לנפשו. לו החזיק בתמתו    לא יחסר כל טוב וכל רע לא ידע.    אך הוא מתנודד ומפיל תחנתו לפני    כי רוח תחנונים אנכי שפכתי עליו.    ואני בחן כליות את לבו ידעתי    עקב ואנוש הוא אם לא אשגבהו    ועתה פן ישלח ידו ולקח מעץ החיים    ואכל וחי לעולם חיי צרה ויגון    לכן גזרתי אמר לשלחהו מגן עדן    לעבד את האדמה אשר לקח משם.    ואתה מיכאל צוית מהר בחר לך    גדוד גבורי חיל מן חיל הכרובים    ושמר את הדרכים פן יפרץ האויב    ויבוא לעזר לאדם או לרשת אחזתו.    ואת אדם ואשתו שני הפשעים האלה    גרש מגן אדני אל תחוס עינך    וכה תגיד להם יען כי התגאלו    אין חלק ונחלה להם וליצאי ירכם    בכל המקום הזה כי אדמת קדש הוא.    אך אימתה ופחד אל תפיל עלימו    לבל יתעטפו בענים כי ראיתי דמעתם    וכי צר לי בצרת נפשם וחטאתם.    אם ישמעון לקולך ולא ימרו פיך    שלח תשלח אתם בדברים טובים נחמים    הגד לאדם עתדותיו כל אשר תקראנה    וגלית את אזנו כאשר אמר אליך    ושננת לו את בריתי עם זרע האשה    אחר תשלח את הנאנחים לשלום.    ומקדם לגן עדן דרך מבוא שעריו    השכן את הכרובים להיות לחיל משמר    ואת להט חרב המתהפכת להוסיף אימה    לשמר מפני כל את דרך עץ החיים    פן יהיה גן עדני למערת פרצים    לנוה מלאכי רעים אשר עצי ישחיתון    ואת פריי יגנבון להדיח נפש עוד.""    ומיכאל שר הצבא שמע וירד ארצה    עם מחנה הכרובים כמו לפידים יהלכו    ארבעה פנים לאחד וגבותם מלאות עינים    כי צפים המה אל ארבעת רבעיהם.    בין כה וכה ועפעפי שחר נפתחו    טל שמים מעל מרוה את הארץ    ואדם עם חוה התפללו לפנות בקר    וימצאו עז בנפשם פתח תקוה טובה    כי התחזקו בצור הענה בעת צרה    וכה פתח ואמר לחוה בשפתי רצון    ""חוה נקל להבין כי האלהים הוא    המוריד מארבות שמים כל הטוב לנו    אך פליאה ממני מה־יעלה למרום    מה־מידינו יקח ודבר לא יחסר    אם נצדק וניטיב מה־נפעל בו?    אמנם תפלה האמנתי לה יתר שאת    ואנקת אדם תעלה לפני כסא רחמים    כי מעת החלתי לחלות פני אדני    לכרע על ברכי ולהגיד לפניו צרתי    לבבי יגיד לי ששב אפו ממני    כי הטה אזנו ונעתר לקול תחנוני    ברצונו נשא פני ושלום השיב בעצמי.    וכיום זכר אזכר מוצא שפתיו לנו    כי אמר זרעך ישוף ראש אויבנו    אמר זה לפנים לא השכלתי מפחד    ועתה סמוך לבי כי סר מר המות    ועוד נחיה לפניו. לזאת אשריך חוה!    הכי נקראת חוה אם לכל חי    אדם חי בגללך וכל חי בגללו.""    וחוה נאנחה ותשב בעצב וענוה    ""שם זה לא נאוה לחטאת כמוני    נוצרתי לאבן עזר ולאבן נגף הייתי    מוסר נכון לי דבר תוכחה וגערה    ולא שם תפארה; אך אל שפטי    אלוה סליחות הוא ויעשני למקור חיים    אף כי הבאתי המות לנפש כל חי.    וגם אתה בעלי הגדלת חסדך עמדי    ותתן לי שם גדול ולא כגמול ידי.    אך נצא נא לעבד את האדמה    לעמל בזעת אפים אחרי ליל עמל    כי הבקר אור השמש ישיש במרוצתו    ולא יחוש לשנתנו כי נגזלה בלילה    ואני לא אעזבך לא אתע מעליך    כי עמך אעבד בכל מלאכת היום    עד בוא הערב. וכל עוד נשב פה    בנחלה זו הטובה ובארץ כי נעמה    נטה שכמנו לסבל ולחם עצבים ינעם    כי טוב חלקנו אף כי ירדנו פלאים.""    כן הגידה חוה את רצונה בהכנעה    אך אין שמע ומקשיב למלא רצונה    גם מופתים נראו אז בשמים ובארץ    היום קדר פתאם כמעט עלה השמש    נשר יטוש בשמים לטרף תור וגוזל    ופריץ חיות ביער יצא כגבור ציד    וירדף אחרי צבי עם אילת אהבים    עד אשר נסו דרך השער קדמה.    ואדם נמוג לבו בראותו אלה ויאמר    ""הוי חוה! יראתי כי חדשות תקראנה    ואותות השמים מספרים מה־ילד יום.    אך מי ידע לפתר לנו את האותות?    אולי יעידו בנו לבל נבטח לאמר    נמלטנו מדין מות יען חיינו יומים    כי מי ערב מי הבטיח לנו    כמה ימי חיינו ומה חיינו בארץ?    או יעידו בנו כי עפר אנחנו    ואל עפר נשוב להיות אפס ובלימה    כי השנות הציד נגד עינינו פעמים    ציד חיה בארץ ועוף על פני השמים    המקרה הוא לנו? ולמה יהפך השמש    קדרות וחשך מקדים ופני מערב יזהירו?    כי אור זורח כלבנת הספיר שמה    אור בהיר בענן הולך וירד לקראתנו""    והוא דבר נכונה לא שנה בראה    כי בעת ההיא חיל מלאכי מעלה    כזהר הקשת בענן ירדו מתוך הרקיע    ויחנו בגן עדן על ראש הפסגה    ומראיהם הוד והדר לולא עין אדם    כהתה ביום ההוא ממרך לב ומפחד.    ופני כל המחנה יתר עז להם    מאשר ראה יעקב חיל מחנה אלהים    חנים באהלי אפדנם בשדה מחנים    או מאשר ראה הנער ההוא בדתן    סוסים ורכב אש על פני כל ההר    להגן על אדניו מפני מלך ארם    אשר שלח כמרצח לקחתו בסתר להמיתו.    ושר צבא אדני העמיד גדודיו לדגליהם    ללכד הגן לרשתו אחר הלך לבדו    לבקש איה האדם. ובטרם יקרב אליו    ראהו אדם מרחוק ויאמר אל אשתו    ""הוחילי עתה לחדשות אולי קרב קצנו    או נוסיף לשמע דת ודין היום    כי עיני תחזה אחד מצבא המרום    ירד כעמוד אש מתוך הערפל בהר    והכרת פניו תענה כי גדול הוא ורם    אחד מנשיאי אל הישבים ראשנה במלכות    לא נורא מראהו אימתו לא תבעתני    ואף לא נחמד למשכני אחריו כרפאל    אכן נכבד הוא מהדר גאונו אשפל    צאי את מזה ואקדם פניו בכבוד.""    עוד הוא מדבר ושר המלאכים הקריב    הדור בלבושו ותארו כדמות פני גבר    נשא מעל למדיו מעיל שר הצבא    הוא לבוש תכלת ורקמה כמראה הקשת    כעין כתנת פסים אשר ילבשו המלכים    כובע יציץ בראשו כמו אבני נזר    וחרב מצמדת באזור מלא כוכבים    היא החרב אשר השטן נבעת מפניה    וחץ חניתו בידו. כראות אדם אתו    נגש וישתחו לו והוא לא שח לפניו    רק עמד כשר לפני עבד ויאמר    ""קום אדם! דבר אלהים לי אליך    כי שמע תפלתך ומשפט המות בעונך    העביר לימים רבים ימי תשובה וסליחה    בם תוכל להיטיב ומעשים טובים רבים    יכסו פשע אחד אז אלהיך ירצך    ולא ימצא מעצור לפדתך משני המות    כי יגאל נפשך וחיית לפניו לעולם    אך בגן עדן לא תוכל שבת עוד    ואני באתי לשלחך לעבד את האדמה    אשר לקחת משם הטובה לך עתה.""    פה עמד המלאך חדל לדבר עוד    כי אדם התחלחל וימת לבו בקרבו    גם חוה שמעה הדברים מאחרי הסבך    ותשא קולה ותזעק זעקה גדולה ומרה:    ""הוי איד פתאם שבר מר ממות!    איך אעזב גני וארחק ממקום מולדתי    איך אעזב כרמי משמח אלהים ואנשים    ואני אמרתי פה בדמי ימינו נשבה    ובשובה ונחת נושעה עד בוא חליפתנו    ועתה אבדה תוחלתי אין תקוה עוד    צר לי עליכם פרחים יקרים נעימים!    שחר קמתי לראתכם ואחרתי עליכם בנשף    כאם גדלתי ורוממתי ואתן לכם שמות.    מי יפקד אתכם לערך מין למינהו    מי ישקה כל צמא ממקור מים חיים?    ואת סכת שלומי אפריון חתנתי!    יפה עשיתיך למראה לריח בשמיך טובים    איך אוכל לעזבך להרחיק נדד במדבר    איך נשאף רוח על אדמה טמאה    ותחת מעדני מלאכים נאכל שם באשים?""    והמלאך ענה אתה בשפתי רצון ויאמר:    ""אל תבכי חוה אל הלקח הנחלה    אין לך צדקה לזעק כי נלקחה    הרפי מלשית לבך לדבר לא לך    לא לבדד את ולא אשה עזובה    הנה אישך הולך ובאשר ילך תלכי    כי באשר הוא שם ארץ מולדתך.""    ואדם שמע ותשב רוחו אליו ויאמר    ""זה חסדך עמנו שר צבא המרום    להשמיע לנו בנחת מלאכות אדני הקשה    לבל יהיו לנו דבריך למדקרות חרב    ולבל נגוע ונמות מעצר רעה ויגון.    וכמעט גם עתה נשמה לא נשארה בנו    ולא תוכל נפשנו להכיל בשורה הרעה    כי מנוה שאנן מארץ חיים נגזרנו    ללכת גולה לארץ לא ידענו מתמול    ארץ זרה ונכריה ואתנו לא תכיר.    לו קותה נפשי כי בתפלה ותחנונים    ינחם אלהי המשפט על דבר משפטו    לא ארף משוע ולא אתן דמי לו    אך משפט פיו חק ואין להשיב    ותפלתי לחיקי תשוב כנשב נגד הרוח    לכן יעשה לנו ככל הטוב בעיניו.    אך אלה אזכרה ועלי לבי דוי    כי אעבר מזה ומפני אלוה אסתר    פה באדמת קדש הסכנתי לראות פניו    והצבתי לי צינים לספר לבנים יולדו    כי בהר זה נגלו אלי האלהים    שם תחת העץ מחזה שדי חזיתי    פה תחת התפוח הוד קולו שמעתי    ועל באר זו פה אל פה דבר בי.    אף נדרים נדרתי להקים לו מזבחות    להרים מצבות אבן מכל אבני חפץ    להקריב לו מנחה מכל ציץ ופרי    ולהסך לו נסכים נסך שמן ויין    עם מור ולבנה זכרון לדור אחרן.    אך איה אראה ישועת פניו בשפלה    איה אמצא עקבותיו מחוץ לארץ זאת?    הן נחבאתי לברח בהיותי סר וזעף    אך כאשר אמר להוסיף לי ימים    ולתת לי בנים נכספתי לראותו עוד    לראות את אחריו ולנשק ציצית כנפיו    עקבותיו תשחר נפשי ומקום רגליו אכבד.""    ומיכאל הביט בו בעין טובה ויאמר    ""הלא ידעת אדם! לו השמים וצבאם    ולו הארץ ומלואה כל המעוז הזה    וכל הר ובקעה ים יבשה ורוח    כבודו מלא תבל עיניו בישביה תצפינה    בשגם לכבודו יצרם ומחיה את כלם    וכל הארץ נתן לך לכבשה ולמשל בה    מתנת ידו היא מתנה לא קטנה    אל תאמר איפה בעדן בחר לשכן    ולהתהלך בגן לבדו. אולי חשב מראש    לעשות המקום הזה לעיר ואם בממלכה    ממכון שבתך זה כל העמים יפרדו    ומארבע כנפות הארץ יבואו לשחר פניך    כראש ואבי המשפחה כצור ממנו חצבו    אך חללת נחלתך ולא תותר עוד    ושם במישור תשב תגור כאחד מבניך.    אכן אלהי הרים ואלהי מישור הוא    וגם בעמק וגיא ימצא כי תדרשנו    ובאשר אתה הולך טובו וחסדו ירדפוך    את אותתיו תראה שאלהי מקרוב הוא    פניו הולכים אתך ועקבותיו לא תנכר.    ואני הנני שלוח להראתך מה־יקרך    ומה־יקרה לזרעך באחרית הימים    למען יאמין לבך טרם תצא מזה    ולא תרף מאמונה כל ימי חייך.    ואתה תראה במחזה טוב עם רע    חסד משמים נשקף ורשעה מארץ תצמח    והשבת אל לבבך כי טובה תוחלת    להוחיל ביום רע לגיל ברעדה ביום טוב    כי רק בזאת יכון אדם חי בארץ    לשאת חלקו בנעימים אם יעלה ויצלח    וגם לשאת עני כגבר לעתות בצרה    וכן תלך לבטח וערבו לך שנותיך    ולא תירא ממות כי בשלום תמות.    עלה שם ההרה אל ראש הפסגה    וחוה בוכיה נאנחה תנום ותישן פה    בצאתה לאור החיים תרדמה נפלה עליך    וכיום היא תישן ואתה תהזה בהקיץ.""    ואדם ענה אתו בקול תודה ויאמר    ""עלה מורה צדק! ואני אעלה בעקבתיך    הנני ביד אדני לא אמאס מוסרו    הן בשבט יוכיחני ואני לו איחל    לא אתרפה בצרה על תלאה אתגבר    בעניי אמצא נחם ועקב עמלי מנוח.""    ובכן עלו שניהם במראות אלהים    אל ראש ההר ההוא המתנוסס בגן עדן    הר גבה ותלול מכל גבעות עולם    אשר משם ישקיף הצופה סביב סביב    ויראה את הארץ כמגלה פרושה לעיניו.    עלי הר כזה עמד בן אדם במדבר    אשר הביאו המנסה בעצה ורוח אחרת    ביום הראתו כבוד ממלכות הארץ.    משם נקל היה לצופה לשים עינו    על כל המקומות התעתדו להבנות    להיות עיר מושב או קרית מלך רב    מגדל עז וארמון וכל חומה בצורה    כל מדינה חדשה וכל ממלכת קדומים    מראשית ימות עולם עד שנות דור ודור    אלה ממזרח ונגב ואלה מצפון ומים.    אך מיכאל הביאו למראות גדלות מאלה    ויגל את עיניו להראותו חזות הכל    ויסר עור דק או תבלל מעיניו    כי ביום אכלו מפרי כחש ההוא    דמה להיות פקח והוכה בעורון.    ואחר הזה עליו המלאך שלש פעמים    אל בבת עיניו ממקור מים חיים    עד אשר נבעת ונפל כנרדם ארצה    והמלאך החזיק בידו ויעירהו ויאמר לו    ""פקח עיניך אדם! וראה פרי חטאתך    בחיק יצאי ירכך. בעץ הדעת לא נגעו    ועם נחש הערום לא היו בקשרים    בכל זאת השחיתו הרעו מעלליהם ממך.""    והוא פקח עיניו וירא שדי תרומות    מלא אלמים וצבתים וחלקה אחת מנגד    מרעה וגדרות צאן ובין חלקה לחלקה    נצב מזבח אדמה כציון על הגבול    והנה קצר אחד הביא בזעת אפו    מן הבא בידו שבלים בריאות וטובות    וגם צנמות ורקות מנחה על המזבח    ואחריו רעה אחד קטן ושפל בעיניו    הקריב גם הוא מבכרות צאנו ומחלביהן.    ערך את העצים ונתן עליהם לבנה    ואת החלב והכליות שם עליהם כמשפט    ותפל אש משמים ותאכל את עציו    ואת קרבנו לרצון. אך למנחת הקצר    שהקריב בעין רעה אדני לא שעה    לזאת חרה אפו באחיו הטוב ממנו    ומדי דברו אתו השליך עליו אבן    ויכהו אל החמש וישפך מעיו ארצה    והוא מתגלל בדם פניו הלבינו ויגוע.    ואדם ראה ויבהל ויזעק אל המלאך    ""אהה אדני! איש חסיד ועניו הזה    אשר זבח לאלהים אסון קרהו    זו עבדת אל וזו שכר עבדתו?""    והמלאך גם הוא נכמרו רחמיו ויען:    ""אלה שני בניך אשר יצאו ממעיך    הרשע מכה את אחיו צדיק ממנו    כי הקריב קרבנו ונרצח בעיני אדני    אך הוא ירא וידרש דם השפוך יקם    וצדיק פעלתו לפניו שכר לאמונתו יש    אף כי תראהו מתגלל בעפר ובדם.""    ויען אדם ויאמר ""אוי לי מרצח!    אוי לי מרצח! אך הגידה לי    הזה הוא המות? הזה הוא הדרך    אשר אשוב לאדמתי וזאת פקדת כל אדם?    מה־נורא המראה כמעט השבץ אחזני    נורא ואים הוא ומי איפוא יכילנו.""    ויען מיכאל ויאמר ""פה ראית אדם    דרך עצב אחד מדרכי מות הרבים    כי שונים כלמו ואין חפץ באחד מהם    אך מבא שעריו רע מקברו פנימה.    יש מתים ביד הורג כמראה אשר ראית    אלה באש ובמים ואלה חללי רעב    אך רבים חללים יפיל לחם ויין    כי לזוללים וסבאים נכונים חלים רעים.    ופה אראך במחזה כל חלי ומדוה    למען תחזה ותבין מה חלק ונחלה    ירשו בנים מאמם אשר היתה לזוללה.""    והנה בית אפל נפתח לעיני אדם    כבית החפשית מלא חולים מענים ונדכאים    סרוחים על ערשותם במכאבות עצמו מספר    שחפת דלקת קדחת שאת וספחת    עפלים רזון מגערת וכל צרעת ממארת    כל שחין רע כל נגע ומחלה    חרחר גרב וחרס ילפת או יבלת    פצע מכה טריה בטן צבה וירך נפלת    מכי ירח ושגעון וחללי דבר ומגפה    נכאי ידים ורגלים וכל תחלאי מעים.    כל אלה נאנחים או מר יבכיון    עטופים בלא כח או משמיעי זעקה    אלה אררי יומם ואלה מחכים למות    זאת נחמתם בענים כי ימצאו קבר.    ואדם בראתו אלה לא יכל התאפק    כי נכמרו רחמיו ויבך ויקנן לאמר:    הזאת מנת חלקכם בנים אמללים    הזה גורל לכם ילודי אשה בארץ!    למה יצאנו מבטן למה נוצרנו שמה?    לו עפר היינו כאשר היינו מקדם    או נצא ונגוע נמות ונשכב בשלום.    למה יתן חיים לראות עמל ועני    גויה לדעת מכאב ונפש לשבע רגז?    איך בחירי אל עשוים בדמותו וצלמו    יבלו כעץ רקבון ידכאו כטיט חוצות?    איך לא ישא פניהם כפני אלהים    וצלמם צלם עליון יתן לבזה ולחרפה?""    ויען מיכאל ויאמר ""צלם אלהים עזבם    כי סר מאתם ביום התעיבו עלילה    והתאוו תאוה כחוה כי נבערו מדעת    ובהמה המה להם צלם אכלי עשב.    וגם יד המשפט קשתה עליהם כחטאתם    כי השחיתו דרכם והפרו כל חק    צלם אלהים בזו וגם צלמם מאסו    לכן נמקו בעונם וגם נבזו ונמאסו.""    ויען אדם ויאמר ""כן משפט עליון    אין בו עולתה. אך הגידה לי    האין דרך אחרת בלעדי מכאבים אלה    לבוא לחצר המות לשוב להיות עפר?""    ויען מיכאל ויאמר ""יש דרך אחרת    אם תאכל ותשתה רק למען תחיה    לא כאכל לתאוה להתענג בדשן נפשו    או כסובא ממסך כי ינעם לחכו    רק תקח מזון למלא די מחסורך    אז תאריך ימים עד זקנה ושיבה    ותאסף לחיק אמך כפרי עץ בכלח    כי בשלום תמות זקן ושבע ימים.    כי ברב השנים כח נעורים ירפה    חילך והדרך יחסר וצבי תפארתך יבל    בשרך תכסה בבגד ולא יחם לך    ומטעמים לא תדע בין טוב לרע    כי תפר האביונה וכל החושים ישחו    תחת שמן ששון תלבש רוח כהה    עד אשר תחלש חפץ נפשך יחסר    ושמן חייך יעמד טרם יכבה נרך.""    ויען אדם ויאמר ""אם כן איפה    לא אירא המות ולהאריך ימים ושנים    לא תחמד נפשי רק אשמר אצפה    מתי יעבר המועד יום בוא חליפתי.""    ויען מיכאל ויאמר ""אל תשנא חייך    ואל תאהב יתר מדי; רק רעה אמונה    למען יטב לבך כל ימי שני חייך    כי חרוצים המה מעט או הרבה.    ועתה חזה עוד אשר אתה מראה.""    והוא נשא עיניו וירא בקעה גדולה    מעבר אחד מזה אהלי רעים ומקניהם    ומעבר השני מזה תפשי כנור ועוגב    מיטיבי נגן ושיר ומנצח אחד עליהם.    ובמקום אחר מנגד עמד חכם חרשים    אשר מצא שם מטילי ברזל ונחשת    כי נתכו באש אשר תבער יער    את אלה יצק ביצקתו אשר הכין    ויוצא כלים שונים כלי אמן למעשהו.    ואחר החל ללטש או לנסך מסכה    ולעשות כל מלאכה מלאכת חרש וחשב.    והנה אנשים שם ירדו מראשי ההרים    מעם טבור הארץ פניהם כפני ישרים    עבדי אלהי אמת ומעשי ידיו מגידים    וקראים לכל אדם שלום חפש ואחוה.    הם הגיעו בבקעה והמון נשים טבת    בנות חן ויפי יצאות לקראתם מאהליהן    ממשבצות זהב לבושן ושירי עגבים בפיהן    והנה יצאות במחלות תופפות ומשחקות    ואנשי מופת ההם נשאו את עיניהם    הביטו ונפלו ברשתן כי חשקה נפשם    לאהבה ולדבקה בהן ככל אשר בחרו.    אז נדברו יחדיו המתיקו סוד ושיח    והתנו להם אהבים עד צאת הכוכבים.    בבוא נשף חשקם חגו חג חתנתם    בלפידים ושירי ידידת ותהי לחק ומשפט.    וקול שיר ומחול קול רנה וצהלה    נשמע כל הלילה מאהלי חתן וכלה.    ואדם ראה במחזה הלולים אלה לפניו    ויחד עליהם מאד ויאמר אל המלאך    ""נחמתני נשיא אלהים כי פקחת עיני    לראות מחזה זה רב אהבה בתענוגים    כי זה ינחמני מעצבוני בשדה קטל    ומן מראות נגעים אשר הראיתני תחלה    זה חלק טוב חלק אלהים ליראיו.""    ויען מיכאל ויאמר ""אל תשפט דבר    כי טוב הוא בעבור רב תענוגיו    חלק אלהים טוב גם קדוש וטהור הוא    ואהבת בשרים תועבה ענג יהי לנגע.    אהלים אשר ראית אהלי רשע המה    שם זרע מרעים בני מרצח ישכנו    הלא הוא המרצח אשר רצח אחיו.    והם בנים משחיתים חרוצים בכל מלאכה    מלאכת חרש וחשב לפאר ולשמח חיים    אך אל עשם המלמד ידם למלאכה    לא ידעו שמו ופעלות ידיו לא ישכילו.    אמנם יפרו וירבו ויפות תאר יולידו    הן הנה הבנות אשר ראית במראה    מלאות חן ויפי וקסם על פניהן    אך קלות הנה ורקות מכל טוב    אשר לנשי חיל לכבוד ותהלה יחשב    כי הנה מלמדות רק לתאוה ועגבים    לשיר לחול במחלות לשום עדי וקשרים    לבטא בניב שפתים ולשקר עינים.    ואל פוחזות אלה יצמדו קדושי אל    מזרע קדש למשפחותם לבית אבותם    הלא הם הנקובים בשם בני האלהים    כי ידבקו ישגו באהבת בנות בליעל    ולהן יתנו חילם עם שם תפארתם    בעבור חלק שפתיהן וקולן כי ערב.    אך חיש תחת צהלה ישמע קול יללה    תחת מי ששון מי שטף ישטפום    ותחת זרמת בשרם זרם מבול מים.""    ואדם שבת משוש לבו ויען ויאמר    ""צר לי מאד על אנשים האלה    כי נטו סרו מדרכי ישר ואמת    ולבשתם בחרו להם ארחות עקלקלות    ואת האשה מצאתי גם זאת הפעם    מוקש לכל אדם ומקור לכל צרה.""    ויען מיכאל ויאמר ""לא מפחזות אשה    רק מרפיון גבר אשר חכמתו אבדה    ולבו לב אשה תקום לכם צרה.    אך שא עיניך וראה מחזה אחר.""    והוא נשא עיניו וירא ארץ רחבת ידים    ערים וכפרים לפניו ועבדה רבה    ערי מבצר לאנשי חיל ושער ומגדל    סוס רכב ופרשים גבורים מרי נפש    וענקים בעלי גרם ערוכים למלחמה    תפשי נשק ירוצצו להתראות פנים    גדוד לקראת גדוד ואיש לקראת אישו    אלה רצים רגלי ואלה ברכב וסוסים    וכלם שקדים רגשים השקט לא יכלו    אחדים מהם פשטו ויעטו אל השלל    ויבזו כר נרחב מקנה בקר וצאן    משור ועד שה מגמל ועד חמור    והרועים נסו לנפשם ויקראו מעיר לעזר    ויושביה באו בהמון וינגפו לפני השללים    מקניהם נשבו ואינם והם שכבים חללים    נחלתם היתה לשמה ועיר מושב למדבר.    ומעבר אחר תבוא קריה בצורה במצור    הצרים עליה יעלו יגשו במחי־קבלם    באילי ברזל יבקיעוה ואנשי המצודה    יורו מעל החומות חצים ואבני קלע    אש וגפרית ימטירו ואלה מזה ומזה    יתהללו בעלילותם מרב חלל ופגר.    ושם בשער העיר מטעם ראשי העם    נאספו גבורי חיל עם זקני הארץ    לקחת להם עצה מסוד חכמים ונבונים    וידברו זה בכה וזה אמר בכה    כי נטו למחלקותם. עד עמד אחד    צעיר מן הישישים בחור וטוב מהם    ויורם ארחות ישר ארחות צדק ואמת    דברי דת ודין ומשפט אלהי עולם    לזאת חרפוהו כלם נתנו עליו בקולם    לאמר החזיקו בו אך ענן משמים    הפריד ביניהם ויעל בסערה ואיננו.    אז קם החמס פרח מטה רשע    הזרוע היתה לראש והחרב תענה הכל.    ואדם ראה ונעצב נתן קולו בבכי    ויאמר אל מורהו ""מי אלה פה    שפכי דם אחיהם? לא אנשים המה    רק מלאכי מות. הן ההורג הראשון    הכה את אחיו רק פעם אחת    ואלה שבעים ושבעה. אך מי הוא הצדיק    אשר הוכיחם בשער ולולי עלה בסערה    היה אבד בצדקו?"" ויען מיכאל ויאמר    ""אלה בני התערבות כי התערבו אבותם    בעמי הארץ אשר אין להתחתן בם    וישאו נשים נכריות כאשר ראית במחזה    ומהורים רעים וטובים יצאו אמים אלה    הלא הם הנפילים הגברים אנשי השם    כי הדור ההוא רק בגברתו יתהלל    ולכח הזרוע לבד יתן נצח והוד.    כל גבור עריץ הלוכד עמים בחרמו    כל מחריב ארצות ומרגיז ממלכות    וכל מחלקי שלל ביום הרג רב    יקחו כבוד ועוז ונדיבי ארץ יקראו    מלאכי עליון ואדיריו או בני האלהים    תחת מחבלי ארץ ונגעי בני אדם    שם הנכון להם לפי דרכם ועלילותם.    אך צדיק ההוא הישר בדור תהפכות    אשר ראית אתו הוא אחד מזרעך    יקום בדור השביעי והוא בישר לבב    יוכיחם על פניהם יגיד לקהל החטאים    כי אל עליון אלהים שפטים הוא    ובוא יבוא במשפט וכל קדשיו עמו    על כן ירדפהו יבקשו את נפשו    וגם אל עליון ישלח רכב וסוסים    עלי עב קל ואחר כבוד יקחהו    להתענג באור החיים להתהלך אתו נצח.    ואני מראך אלה למען תראה ותשכיל    כי גמול נכון לכל גבר כמפעלו    אור זרע לצדיק וחשך לרשעי ארץ.""    ואדם הביט עוד וירא על פני הככר    כי היתה הרוחה חדל רעם כלי נשק    ומטר אבני קלע לא נתך ארצה    וכל העם ישבו לאכל לשתות ולצחק    קול המון חוגג בתפים ובמחלות    ומתעלסים באהבים ככל חשק נפשם    לקוח נשים כדת או לא כדת    זנה ונאף לרצון או לענות בחזקה    ומרב זנונים ושכרון לריב ומדון יקומו.    בין כה וכה קם ישיש אחד מביניהם    והוא נכבד מהם ואחריהם לא נטה    כי העיד בם על דרכם ומעלליהם    השכם ובוא בקהלם בבית מועד ועצרה    להזהיר אתם לשוב מדרכם הרעה    פן יהיו לחרמה עקב כל חטאתם.    אך עמלו לריק ושמע לא היה לו    לכן עזב אתם ויתקע אהלו בהר    ויכרת שם עצים עצי גפר מיער    ויבן לו תבה קנים עשה אתה    ארכה רחבה וקומתה כמדת אניה גדלה    פתח התבה בצדה וכפר מבית ומחוץ    ומזון צבר בה לאדם ולבהמה לרב.    והנה בדבר אדני באו אל התבה    מהעוף מהבהמה ומכל רמש האדמה    שנים או שבעה איש איש ואשתו    ואחריהם בעל התבה שלשת בניו ואשתו    ונשי בניו אתו ואדני סגר בעדם.    והנה רוח גדולה באה מפאת נגב    נשיאים ועבים יעופו מקצה כל הארץ    קיטור ואד יעלה ממעינות תהום רבה    פני השמים התקדרו ארבותיהם נפתחו    ויהי גשם שטף סחף מאין הפגות    עד אשר יבשת לא נראתה עוד.    והמים גברו מאד וישאו את התבה    ותלך הלוך ובקע בין גלים המים    כאניה במשברי ים. כל קריה עליזה    כל בתי משוש טבעו במים אדירים    היו לנוה תנים מעון לחיתו־ים    ומנפש כל אדם ומכל החי בחרבה    לא נשאר אחד בלתי השרידים בתבה. –    כראות אדם במחזה קץ זרעו אחריו    נמס לבו כדונג ועיניו ירדו מים    כאלם לא פתח פיו מקצר רוח    ונפשו עליו תתעטף כאב באבדן בניו.    והמלאך נגע בו ויעמידהו על רגליו    ותשב רוחו אליו וידבר במר נפשו    ""מי יתן ולא חזיתי חזות קשה זאת    ולא נגלו לעיני עתידות דור ודור    רב לי עמלי לשאת צרת נפשי    למה נפקחו עיני להוסיף לי דעת ומכאב    לראות איד ושבר שוד וכליון חרוץ    אשר יקרה לבני אחרי שובי לאדמתי?    אין טוב איפוא לגבר לבקש חזון    לדעת מה־יבואהו או מה־יקרה    לבניו באחרית הימים. הצרה בוא תבוא    ומה־תועיל לו הדאגה מתמול שלשום    רב לדאגה ביומה ודי לצרה בעתה.    אך למי אצוה למי אורה דעה    ואדם אין בארץ כי כלם גועו    והשרידים בתבה הלא יתמו ברעב    או ימותו מפחד על פני המצולה.    ואני אמרתי בלבי כהתם חמס ומלחמה    כי שלום יהיה ברכה בקרב הארץ    אך בשתי מתקותי כי עתה חזיתי    כי חללי שלום עצמו מחללי חרב.    פליאה דעת ממני איך נהיתה זאת    הגד לי מורי! הקץ כל בשר בא    הכלה הוא עשה לשארית בני אדם?""    ויען מיכאל ויאמר ""אנשים אשר ראית    כי גאה גאו והתעדנו בחיי בשרים    בעלי זרוע יהיו וגברי כח במלחמה    אכן כחם וגברתם לא בצדק ובמשפט    כי יחריבו ארצות ישפכו דם כמים    ועמים יכבשו ילחצו ישימום כעפר לדוש    ובזאת יעשו להם שם יאספו שלל רב    אז ישנו ארחותם למלא תאות נפשם    בתענוגות בני אדם מאכל משתה ושמחה    עצלות וחמדת נשים; ומרב גאון ושבע    יוציאו איבה מאהבה ומדון בעת שלום.    וגם הנכנעים בעם נשאי על עריצים    יחדלו ללכת בתם יסורו ממעגלי ישר    כאשר חדל חפש ודרור סר מהם.    כי כהצר להם לעת־צר ומלחמה    יקראו בשפת שקר אל אדני ולא יענם    לזאת יבזו דרכיו יחדלו ליראה את שמו    ויעשו כל תועבה כאשר תשיג ידם    ברשיון אדנים קשים המשלים עליהם    עד אשר תרבה רעת האדם בארץ    ויצר מחשבות לבו רע כעבד כאדניו    גמר חסיד וצדיק וישר באדם אין.    אפס איש אחד ישאר צדיק בדרתיו    הולך באור אדני בין ישבי חשך    תמים ובר לבב בין רעים וחטאים    והוא יוכיחם בקהל פשעם יגיד בשער    יפצר בם לשוב יזהירם מחרון הבא    לא יחת מגערתם אל לעגם לא יביט    כי יחשק להורותם ארח חיים ושלום    לאמר צדקה עץ חיים ופרי צדקה שלום    והם ילעגו לו לקלס יהיה בעיניהם    אך בעיני אדני ימצא חן וכבוד    ועל פיו יעשה התבה אתה אשר ראית    למלט בה נפשו ונפש כל ביתו    משוט שוטף הבא להכות את הארץ חרם    ואחרי בואו בתבה הוא וזרעו אתו    ומן הבהמה והעוף אשר יקח להחיותם    יפתחו צנורי שמים לשפך מטרות עזם    ומעינות תהום יבקעו להפך יבשה לים    עד אשר יעלו המים יגברו ימים רבים    יכסו ארץ ויושביה וכל ההרים הרמים.    אז ימוש ההר הזה עם גן עדניו    יעתק ממקומו ויעבר בשטף מי המבול    דרך נהר פרת עד מצולת הים    שם יתנצל עדיו יסיר כל תפארתו    מארז ועד אזוב משושנה ועד חוח    והיה שם לאי קטן מכרה מלח ושממה    מעון ציים ואחים ותנים יילילו שם.    ואתה תשכיל מזה תקח לך מוסר    כי המקום וההר אשר אדמתו קדש    אין לו יתרון או בטחון לבל ימוט    אם לא גם ישביו אנשי קדש הם.    אך שא עיניך וראה האתיות לאחור.""    והוא נשא עיניו וירא את התבה    נחה שקטת במים ההולכים הלוך וחסור    רוח מצפון עברה ותטהר את העבים    שמש בחמו ישקיף על פני המבול    וכמו צמא ישתה יינק שפע מימיו    ועל יד על יד ימעטו ישובו כאשר באו    הלוך ושוב הימה כי מעינותיו נסגרו    הגשם מארבת השמים חלף הלך לו    התבה עמדה תחתיה על אחד ההרים    וראשי הגבעות נראו עלים כמו צורים    בעוד המים יחפזון אל מקומם כבתחלה.    אז יצא ערב יצוא ושוב מהתבה    ואחריו יונה שלחה כציר נאמן מהראשן    ותצא אחת ושתים לראות הקלו המים    ואם תמצא ביבשה או באחד העצים    מנוח לכף רגלה. ובפעם השנית שבה    ועלה זית טרף לאות שלום בפיה    אחר יבשה הארץ. וראש בית האב    וכל אשר אתו יצאו אחריו מהתבה    והוא נשא ידיו ועיניו להודות למרום    וירא קשת בענן כלילת צבעים שלשה    לאות ברית ושלום בין האלהים והאדם.    ואדם בראתו זאת שמח לבו ויאמר    ""נחמתני מלאך פלאי מורה אתיות לאחור    נחמתני במחזה זה כי עתה ידעתי    כי יחיה זרעי ונרי לא יכבה.    ואני אגילה בבן צדיק תמים אחד    אשר יתנהו אלהים לאבי דורות הבאים    מאשר אתאבל באבד רשעים רבים    דור בנים משחיתים. אך הגידה לי    מה חגרה זאת כאפדת זהב בענן?    הזאת עדות לאדני כי האיר פניו    ואפו סר ממנו? או במחגרת זאת    צרר מים בעביו לבל יבקעו עוד    לשטף ארץ ומלואה במטר השמים?""    ויען מיכאל ויאמר ""כן דברת    אל רחום הוא וחנון להשיב אפו    אף כי ינחם כי עשה את האדם    ומרב חמס בארץ יתעצב אל לבו    לא יסתיר פניו מצדיק תמים בדרו    ואחרי מות החטאים בגללו יתן אמר    כי לא ישמיד זרע האדם עוד    ויבוא אתו בברית כי מאז והלאה    לא יקלל האדמה בעון ישביה עוד    ולא יכה כל חי ונפש כל בשר    בשוא גלי הים או בשצף מי המבול.    והיה בעננו ענן ונראתה הקשת בענן    וראה אתה אלהים43 וזכר את בריתו    חקות יום ולילה חקות קיץ וחרף    זרע קציר קר וחם לא ישבתו    עד היום ההוא הבא כאש מצרף    וטהר שמים וארץ וישרים ישבו שם.""      תם ספר עשתי עשר.     ספר שנים עשר   כהלך אץ לדרכו יעמד רגע בצהרים    טרם יסע למסעיו כן עמד המלאך    בהגיע לתולדת הארץ אחר המבול    כי חכה אולי ישיבנו אדם דבר    ואחרי דממה קטנה הוסיף במתק שפתיו:    ""הנה ראית תבל נשחתה ונבנתה    דור הלך ואיננו ודור חדש בא.    ועוד רבות כהנה יש לי להראותך    אך מראות מראות אלהים יתר מדי    עיני בשר כבדות. לכן אספר לך    ואגידה אתיות לאחור ואתה הסכת ושמע.    הדור החדש ההוא טרם יפרץ לרב    כל עוד יזכר משפט אדני הנורא    ליראה את שמו ולנצר תם וישר    יצליח יראה זרע ויאריך ימים    אדמתו יזרע ויקצר דגן יין ושמן    וקרבן יקריב לאדני מן הבקר והצאן    שור שה ועז ונסכים במקראי קדש.    כן יבלו ימיהם בשלום ואין מחריד    ואיש איש למשפחתו למטה בית אבותיו    ישב תחת גפנו ותחת תאנתו לבטח    עד יקום איש רדף כבוד וממשל    ירום לבו מאחיו להשתרר עליהם    כי יבז בעיניו להיות כאחד מהם    לכן יפיר חק ותורת האדם ימיר    והוא ישבית שלום וברית אחים מארץ    וגבר ציד יהיה לצוד ציד אנשים    כי כל המאנים להביא צוארם בעלו    יפילם בחרב מלחמה או יצודם ברשתו    על כן יקרא גבור ציד לפני אדני    כאיש ממרה לפניו או כמתנשא לאמר    אדני בחר בו ויתנהו למשנה בממשלתו    וראש המרדים הזה יחשב למרדים אלה    אשר יעמדו נגדו בלי הכנע לפניו    ואליו יתלקטו זדים ורהבים כמוהו    להחזיק המשרה בידו או לרדות עמו    והם יסעו מעדן הלוך ונסוע מערבה    ושם ימצאו בקעה בארת בארת חמר    מלט ושיד נפוח באש משאול תחתית    מאלה ילבנו לבנים ישרפו אתם לאבנים    ויבנו עיר ומגדל ראשו לשמים יגיע    לעשות להם שם כי יפוצו בארץ    לבל יאבד זכרם לכבוד או לקלון.    אך אדני משמים הירד מעת לעת    להביט בבני אדם ולהבין אל מעשיהם    ירד לראות עירם טרם יבצעו המגדל    ולמען תתם לקלס יתן רוח בפיהם    לשכח שפת מולדתם ולדבר בלשון עלגים    שפה לא ידעו ולא שמעו מתמול.    ובכן תהי מהומה ומבוכה בין הבונים    איש איש יבטא בלשונו עד נחר גרונו    וכלם יקצפו יזעקו כהוללים ואין מבין    ושכני מרום יראו את הקולות והמהומות    שחק ימלא פיהם לעג מרבה להכיל    הבונים יחדלו לבנות ובנינם יהי לשנינה    ועל כן יקרא שם העיר בבל    כי שם בלל אדני שפת כל הארץ.""    ואדם חרה אפו בבן הסורר ויאמר    ""בן נעות המרדות! איככה מלאו לבו    להתנשא על אחיו לקחת לו ממשלה    אשר אדני אלהים לא חלק לו?    הוא נתן לנו למשל במעשי ידיו    בעוף בבהמה ובדגה; אבל בני אדם    כלם אחים הם אין אדון ועבד    כי האדם חפשי ואדון אחד אלהים    ועז פנים ההוא הנשא כתר לא לו    לא לבד לאנשים יעשה עול וחמס    כי זמם מגדלו גם להלחם באלהים.    סכל: מה־צידה תכין לך לדרך    בעלותך מעל לעבים עם פוחזים כמוך?    הלא תחסר רוח לכלכל נשמת אפיך    אם לא תחסר לחם למלא בטנך.""    ויען מיכאל ""כן תדבר בבנך    המהפך חפשה לעבדת ועכר את הארץ    אך דע והבן כי בחטאך הראשון    חפשה אזלה לה ודרור בארץ אין    כי חפשה שלמה ונפש תמימה משכלת    אחיות תאומות הן לא תפרדנה עוד    ואם הנפש תחטא וחק השכל תמיר    תגבר תאוה באדם ותמשל על השכל    ותחת היותו חפשי יהי עבד לתאותו    לכן גם האלהים יבוא במשפט עמדו    ויעזבנו ביד אדנים קשים זולתו    הלחצים גו ונפש בלי תת חנינה    הלחץ בא במשפט וללחצים צדקה אין.    אך עמים לעתים יבערו יכסלו    יבזו צדק ושכל עולה ונבלה יחפצון    אז יצטדק המשל כי יעצר במו    לעצר בגוי נבל נכון כמתק לחמור    קללת אלהים היא ועל ראשם תחול.    ובן הצעיר הבזוי משרידי מי המבול    יהי למופת לנו הוא גלה קלון אביו    ולכן הביא קללתו על זרעו אחריו    כי אררו לאמר: עבד עבדים יהיה:    עתה הלא תדע כי כל ישבי תבל    יצאו מרעה לרעה כמו דר המבול    עד אשר יעזבם אלהים לשרירות לבם    כי תקצר נפשו לשאת עונם עוד    יסיר פניו מהם ועיניו יעצם מראותם    רק עם אחד יבחר לו מכל העמים    עם אחד סגלה למען יקראו בשמו    עם גדול ורם מירך איש אחד נאמן    הוא האיש הנאמן מעבר נהר פרת    הנולד על ברכי עבדי אלהים אחרים    כי ישבי הארץ יתעו ירדו פלאים    ובחיי בעל התבה יעזבו אל חי    יסגדו לעץ ואבן ויאמרו אלה אלהינו.    אך אל שדי יבחר באיש אחד אהבו    במראה אליו יתודע בחזון ידבר־בו    לעזב ארצו ומולדתו ללכת מבית אביו    בני אל נכר אל הארץ אשר יראנו    ולגוי גדול יעשנו וגם ישימנו לברכה    עד יתברכו בזרעו כל גויי הארץ.    והוא שמע והולך טרם ידע מה הארץ    כי אמונתו תנחנו. ואני צופה מרחוק    ואתה לא תחזה גבור זה באמונתו    איך נפרד מאליליו מבני גילו ומולדתו    ויצא מאור כשדים עבר והולך חרנה    והוא איננו נסע כדל ואביון בדרך    מקנה בקר וצאן ועבדה רבה לרגליו    כי שת מבטחו באל המוציאו מארצו    שיהיה לו למחסה ולכל הכבודה אתו    והנני ראהו עתה בא ארצה כנען    עבר ונוטה אהלו עד מקום שכם    בסביבי אלון מורה ושם הארץ הזאת    נתונה בדבר אדני להיות לזרעו למורשה    מלבא חמת צפונה עד מדבר נגב    ומהר חרמון קדמה עד ים הגדול.    ושים לבך למקומות שאני קרא מראש    טרם נקבו בשמות חרמון וים האחרן    כרמל בים וירדן נחל פיפיות    הנסמן לגבול קדמה. אך בניו יפרצו    וירשו שניר ושריון הרים גבננים בבשן.    אך בין בדבר כי יתברכו בזרעו    כל משפחות האדמה וזרעו הלא ידעת    הוא גאל הגדול שישוף ראש הנחש    ויתר מעשיו וגברתו אשמיעך די באר    טרם אכלה בזה דבר כל חזון.    אמנם אבי האמה יקרא שמו אברהם    ראש לכל מאמינים וברוך לאל עליון    והוא יוליד בן לזקניו ובן בנו אחריו    אנשי שם כמוהו בדעת אמת ואמונה    ובן בנו ההוא אבי שנים עשר שבטים    שבטי יה ובחיריו יצא מארץ כנען    לגור בארץ יקרא שמה מצרים    אשר תחץ לשתים על יד היאר    השטף אל הים דרך שבעה נחלים    ולגור בארץ יבוא על פי אחד מבניו    אשר יכלכלהו שם בימי שנות הבצרת    הוא בן זקנים משביר לעם הארץ    ומשנה למלך פרעה בחכמתו כי רבה.    ובניו אחרי מותו ירבו לגוי גדול    עד יתחכם להם מלך חדש בארץ    מיראתו פן יעצמו ויעלו להלחם בו    ולכן ילחץ הגרים ואת עולליהם יהרג.    אז ישלח אלהים שני אחים נביאים    משה ואהרן בשמותם ועל ידם יושעו    ויצאו מבית עבדים ברכוש וביד רמה    וירשו את הארץ הנתונה לאבותם לנחלה.    אך בטרם יצאו יריב אדני ריבם    באתות ושפטים גדלים עם מלך אכזר    השאל מי הוא אדני כי ישמע בקולו    יאריו יהפכו לדם ושרצו צפרדעים בגבולו    כנים יעלו כאבק וערב בכל ארמנותיו    שחין פרח בבשרו ורקב בכל עמו    אמר ויבוא ברק ברד ורשפי אש    שמי מצרים ינועו ואש תהלך ארצה    חנמל יכלה יבולו ועציו אבני אלגביש    והנותר מן הברד יתן לילק וחסיל    ירק השדה לארבה ופריו יאכל הצלצל.    שלשת ימים ימש חשך וצלמות    שמש יכחש אורו יליט פניו בעלטה    אך רהב מצרים לא יכנע בנגעים    עד יכהו המלאך העבר בחצי ליל    וכל בכורי ארצו שכבים פגרים מתים    אז יחרד התנין מפני יד הנטויה    ולבבו הערל יכנע לשלח רצוצים חפשי    אפס כקרח יקשה אחרי נמס בחם    כן יכבד לבו לרדף אחרי הגרים    אשר שלחם מארצו. הים יפער לקראתו    כתנין יבלע אתו עם חילו ופרשיו    והנרדפים ילכו ביבשה בין ערמות מים    אשר יתיצבו כנד מפני מטה משה    ולא ישובו לאיתנם עד עבר גאולים.    עז וגבורה כזאת יתן אדני לנאמן ביתו    אף פניו ילכו בעמוד ענן יומם    ובעמוד אש לילה לנחות הדרך לעמו    ולהיות למגן להם מפני צר ורדף    כי המלך בליעל ירדף אחריהם לילה    ולא יקרב אליהם מפני הענן והחשך    עד אשמרת הבקר. אז ישקיף אלהים    אל מחנה מצרים בעמוד אש וענן    והמם כל חילו ואפן מרכבתיו יסיר    ומשה יוסיף לנטות מטה עזו על הים    והים יראה ישוב יכסה מחנה האויב    לכל רכבו ופרשיו איש לא ימלט.    וצבאות אדני יסעו משפת הים לכנען    דרך רחקה במדבר בארץ לא זרועה    ולא ינחם אלהים דרך ארץ נושבת    מדאגה מדבר פן ינחם העם    בראותם מלחמה ושבו לבית עבדים    כי כנקלה כנכבד בלתי מלמדי מלחמה    יבחרו חיי עבד מלנפל לפי חרב.    וגם מחשבה אחרת תכון בעצה זו    כי בהתמהמהם במדבר ימצאו להם ידים    לכונן ממשלת עמם ביד זקני העדה    ראשי בית אבות לשנים עשר מטות    היא העדה הגדלה תחזיק שבט המשרה    לחרץ כל דין ומשפט על פי התורה    אשר יתן אלהים בראש הר סיני    כי ירד עליו בענן ולהבות אש    בקלות וברקים וקול שופר חזק    ההר ינוע מפחד וכל המחנה יחרד    ומשם יתן דת למו לכל חקי המדינה    ולכל קרבן וזבח לעבדת הקדש.    ודברי עבדה הזאת ירזמון לידעי בינה    כי יבוא הזרע ומחץ ראש הנחש    לתת גאלה שלמה לכל ישבי תבל.    אמנם כשמע העם קול אדני כי נורא    יצעקו לאמר משה דבר אתה עמנו    ואל ידבר עמנו אלהים פן נמות    והוא ימלא שאלתם כאשר אלהיו יורנו    כי אין לגשת אליו בלתי מלאך מליץ    וזה משה האיש יעמד כאיש הבנים    להיות לאות ולדמות לרם ונשא ממנו    הוא משיח אדני אשר לו המשפט    ואשר יבוא בעתו. ועל היום ההוא    יגיד משה בתורתו והנביאים בשירי קדשם.    ואחרי מתן התורה יתן אדני אמר    באהבתו את יראיו לתת משכנו בתוכם    כי באהל ומשכן יתהלך בקרב עמו    ועל פי התבנית אשר תראה בהר    יעשו לו מקדש מצפה זהב סביב    ובתוכו ארון העדות לשני לוחות הברית    ועל הארון מלמעלה כפרת זהב טהור    בין שני כרובים פרשי כנפים למעלה    ומנורת זהב לפני; ושבעת הנרות יאירו    כשבעת כוכבי לכת על עבר פניה    ועל אהל מועד ישכן הענן יומם    ואש תהיה לילה להורות לעם דרך    למתי יסעו ויחנו כל ימי מסעיהם    ומלאכו ילך לפניהם עד אשר יבואו    אל ארץ נחלה נחלת אברהם וזרעו.    ויתר דברי המלחמות עם מלכי הארץ    עצמו מספר כי יורישו גוים רבים    יהרגו מלכים אדירים שמש ידם בשמים    וירח יעמד זבלו כי ישמעו בקול איש    הקרא כנגיד מצוה: שמש בגבעון דום!    וירח בעמק אילון! ולא ימושו ממקומם    עד יקם גוי אויביו זה גוי ישראל    הנקרא בשם אביהם נכד לאברהם    אשר אדני אלהים בשם ישראל יכנה    והם יעשו חיל ויאחזו בארץ כנען.""    ויען אדם ויאמר ""אלופי ומורי!    אמריך אמרי נעם דבריך האירו עיני    ואשר דברת בחזון על אברהם וזרעו    זה ינחמני מעצבי וישיב נפשי בעניי    כי נעויתי שחותי לדעת מה־קצי    ומי יבוא אחרי; אך רב לי עתה    כי בוא יבוא החטר מגזע אברהם    בו יתברכו עמים כל גוים יושיע    רב כי אראה יומו אשורנו ולא קרוב    לאדני לא לי החסד כי עברתי ברית.    אך הגידה לי העם שאדני בתוכו    מה־לעם הזה ולחקים ומשפטים רבים?    הלא חקים ומשפטים יוכיחו חטא ופשע    ואיך ישכן אדני בקרב גוי חטא?""    ויען מכאל ויאמר ""כן דברת    חטא ימצא בעם כי מזרעך הוא    ותורת העדות יקבל למען ילמד לדעת    כי יצר לבו רע ונשחת מנעוריו    כי בבוא התורה יגבר כח החטא    ובשר ורוח ילחמו ביתר חזק ואמץ    אז יראה יבין כי התורה תרשיענו    אך אין לאל ידה להסיר לב העקב    בלתי אלהים יכפר בדמי כבשים ועתודים    אשר לא ידיחו טמאת הנפש וחלאתה    ובזאת יפקח עיניו ויבוא בסוד אדני    כי דם אחר נכון לטהר את הנפש    דם משיח נגיד להביא צדק עלמים    כי למאמין בו יחשב אדני לצדקה    וצדקה זו תהיה למקור חיים ושלום    נגע לבבו ירפא ומכל טמאתו יטהר    ויתרון זה ימצא רק בברית החדשה    ולא בדת התורה המלאה חקים ומשפטים    ומצות אשר תעשינה ואשר לא תעשינה.    אמנם זאת התורה תמימה ונכונה בעתה    רק קצרה היא מתת מרפא לנפש    והיא נתונה משמים להוליך את מחזיקיה    מתמונות וצללים לעצם אור האמת    מדברי חק ומשפט לתורת חן וחסד    מעניני חמר לרוח מיראה לאהבה    מתורת מעשה ידים לתורת אמונת הלב.    ולכן משה המחקק בחיר אדני ואהבו    לא יביא את עמו אל המנוחה והנחלה    בלתי יהושע אחריו אשר יקרא ישוע    ואשר ימחץ ראש הנחש צורר האדם    הוא יקבץ התועים והנדחים בארץ    ולעדן עליון יביאם למנוחת חיי נצח.    אמנם בני ישראל ישבו בארץ כנען    יצליחו ימים רבים עד יוסיפו לחטא    ויכעיסו את אלהיהם להקים להם אויבים    והוא יושיעם מצרה כי יזעקו ישובו    פעם בידי שפטים פעם בידי מלכים    ודוד מלכם השני איש גבור חיל    חסיד ורב פעלים ישבע לו אלהים    כי כתרו לנצח וכסאו כימי שמים    וכל נביאי קדש הוד קולם ישמיעו    כי מזרע האשה מזרע בית דוד    יקום משל אדיר אליו גוים ידרשו    הוא המושיע הגדל הגד לך מקדם    ושמו נודע לאברהם גם למלכים רבים    כי הוא מלך אחרון על עפר יקום    ולמלכותו אין קץ. אך בטרם יולד    דורות רבים יעברו ועל כסא דוד    ישב בנו אחריו גדול בחכמה ובעשר    והוא יבנה בית ארזים לארון ברית אדני    הישב עד הנה באהל בתוך היריעה    ואחריו ימלכו מלכים גם טובים ורעים    רעים רבים מטובים והם יתעו עמם    לסור מאלהי אבותם לעבד אלהים אחרים    עד ימלא עונם ואדני בעזוז אפו    ימכר אתם וארצם עירם ובית מקדשם    עם ארון העדות וכל כלי קדשם    ביד מלכי בבל לשמה לבזה ולחרפה    והעם שבויי חרב יגלו מארצם בבלה    ומקץ שבעים שנה יזכר אלהים בריתו    וחסדי דוד הנאמנים להשיב את שבותם    וכן ישובו לאחזתם ויבנו בית אדני    כי יטה בחמלתו לב משליהם לטובה    והיו ממלכה שפלה נכנעים לפני זרים    עד אשר ירבו יעשרו ישמנו ויבעטו    ויד הכהנים הלוים תהיה במעל ראשנה    במדון ורמיה יהלכו ולא בשלום ומישור    מזבח יתנו לשמצה ואת המקדש יחללו    וגם בשבט המלוכה יחזיקו לא כמשפט    כי המשפט לדוד ולזרעו עד עולם    לכן יסור השבט מהם וזר44 יירשנו.    בעת ההיא יצא מלך המשיח מרחם    אין כסא בביתו ואין שבט וכתר    אך עת הולדו יבשר כוכב חדש    רחוקים יבואו לנגהו לאורו חכמי קדם    את הילד יבקשו ברך לו יכרעו    וזהב מר ולבנה מנחה לו יקריבו    ורועי עדר בלילה לקול מלאך עליון    יחישו לראותו בחתלתו ושם צבא המרום    יתרועעו אף ישירו: אמו עלמה מבית לחם    אביו אל אבי־עד; כסאו נחלת אביו    ממשלתו לאפסי ארץ והודו עד שחקים.""    ואדם בשמעו זאת מלאו עיניו מי ששון    ולא יכל לדבר כאיש מקצר רוח    והמלאך הוחיל לו עד פתח פיו ויקרא:    ""האח מבשר טוב! מגיד משמיע שלום!    בשרה זאת גדלה מאשר קותה נפשי    הנה עתה השכלתי אשר נשגבה ממני    למה יקרא הגואל בשם זרע האשה.    אשריך עלמה אם בן האלהים!    אשריך שככה לך! אכן פרי בטני את    ובן הילוד לך הוא בן האדם    בן אדם הוא ובן אלהים כאחד.    והוא בכחו ותבנתו ימחץ ראש הנחש    מכת מות אחת יכנו ולא ישנה לו.    אך מתי תהיה ואנה מלחמה הזאת?    הודיעני מה המכה ישיב הנחש למכהו    כי ישופנו עקב?"" ויען המלאך    ""אל יהגה לבך כי מלחמה הזאת    כמלחמת שני אנשים ומחץ ראש ועקב    לא בעבור זאת יתאזר בן האדם    וילבש עז אלהים; וגם השטן איבך    לא יהרג בידים והזרוע לא תמיתנו    הלא הוא נהדף מרום שחקים שאולה    ולא נהרג בנפלו כי אם עמד    וצלחה ערמתו בידו לדקור את נפשך    ולכן בבוא גאלך יעלה ארכה למכתך    לא במות השטן כי אם בהסיר נגעו    ופעלתו מקרב נפשך ונפש זרעך    וזאת לא תצלח בלי המנות החסרון    זה חטאך הראשון חטא משפט מות    כי בשתים תתרצה אל שופט עולם    בשמע בקול מצותו ובנפש תחת נפש    כי אחת דתו להמית ואין להשיב    ולזאת בוא יבוא קדוש וטהור מבטן    שמר תורת אדני גם מיראה ואהבה    והוא יסבל עוניך בעניו ומרודו בחייו    ומוסר שלומך ישא במותו המר והקשה    כי יקרא לעמו להאמין בדבר ישועתו    למען ימצאו כפר בנפשו הנתונה לטבח    וצדקה מתנת חנם עקב אמונה בצדקתו    אך הם ישטמהו ידברו בו גדופים    ובבית דינם ירשיעהו על לא חמס    יתלהו על העץ ובמסמרים שם יחזקהו.    כזאת יעשו עמו עם עור וחרש    ידקרו ימיתו אתו המביא ישע וחיים.    אמנם ישעך אדם יבוא ולא יכזב    כי במותו ימית כל מבקשי נפשך    התורה לא תרשיעך ושטן אין עוד    כי החוסה במותו יכפר עונו ונקה.    אכן המשיח המת לא יעזב לשאול    כי ביום השלישי טרם יעלה השחר    ירף המות ממנו ולאור כוכבים יתנער    יקום מן קברו ויעלה כעלות השחר    זה כפרך אדם נפשו הנתונה תחתיך    ובעד כל החפצים לרשת חיי עולם    כי אם באמונה יכסו על דמו    יתעוררו למעשים טובים ויחיו עדי עד    ומעשה אדני הוא כי העביר חטאתך    ולא תמות לשחת כאשר נגזר עליך    וזה ענש הנחש כי תשופנו ראש    כי יהיה כאין ופעלתו תשוב ריקם    כאלו קמת עליו ומחצת את ראשו    וחטא ומות שני בעלי בריתו אבדת.    אבל מחץ המכה בעקב זרע האשה    הוא מות הגאל וכל הגאולים אתו    איננה מכה נצחת רק כשנה עצומה    אשר אחרי שנתם יקיצו לחיי עולם.    והוא אחרי תקומתו לא יעמד בארץ    בלתי פעמים שלש יראה אל תלמידיו    אשר הלכו אחריו וראו מעשיו בחייו    ואתם יפקד להורות לכל עם ולשון    לקח דת החדשה מסרת הברית והישועה    כאשר שמעו מפיו; ואם יאמינו בבשרה    ירחצו בשרם במים להיות לאות להם    כי הטהרו מעונם ונפדו ממות לחיים    וגם במותם יחיו כאשר גאלם חי.    ומגידי ישועה אלה יקראו לכל הגוים    כי מיום ומעלה יהיה דבר אדני    גם לזרע אברהם גם למשפחות הגוים    מחזיקי אמונת אברהם למלא את הדבר    כי יתברכו בזרעו כל גויי הארץ.    אחרי כן יעלה המשיח לשמי מרום    גאה יגאה על שנאיו תחת כל השמים.    ושר הרדה בתבל הוא נחש הקדמני    יפל יבהל תחתיו ויאסרהו בכבל    סחוב והשלך בבור בלי יוסיף לקום    ולימין אבי עד ישב הבן בכבודו    אדיר ונשא בשמו מכל שם בשמים    ולעת קץ הימים יבוא בעז והדר    לשפט החיים והמתים אלה לדראון עולם    ואלה לצבי ולכבוד גם בשמים ובארץ    כי הארץ תהיה כגן אדני בעדן    וימים הבאים טובים מכל ימיך מקדם.""    ואדם רחב לבו מששון וישועה ויאמר    ""גדלים רחמי אדני מי ימלל חסדיו    המוציא טוב מרע ומשים מר למתוק    מי־יעשה כזאת מי־יפעל כאלה    רק האמר לחשך יהי אור ויהי    הוא מגיה חשכי והפך לבקר צלמות.    ואני לא אדע אם אתעצב היום    על אשר הרעתי או אגיל ואשמח    כי מחטאת נפשי גדלה ישועת אלהי    זרועו נגלתה עלינו ברב עז והדר    אהבה יתרה מעברה וחסד רב ממשפט. –    אך הגידה לי בעלות הגאל למרום    מה־יקרה למאמיניו מעט הצאן ההנה    בין בוזי אמונה בין שנאי אמת?    מי יורם בדרך מי יגן עליהם?    אם אתו רדפו אף כי את תלמידיו.""    ויען המלאך ""רדף ירדפו אתם    אך הוא ממרום ישלח להם מנחם    הוא רוח האלהים אשר ישכן בתוכם    תורתו יתן בקרבם ועל לבם יכתבנה    והריחם באמונה ואהבה ובאור האמת ינחם    גם יגן עלימו מפני שטן הרע    חציו יסוגו אחור וחרבו תשוב ריקם    ומכל רדפיהם ומנדיהם לא יחת לבם    כי נחמתם אתם אף בעברם בשלח    ואהבת יה תסעדם גם בשדה קטל.    אכזרים יראו יבושו אבירי לב ישתוללו    כי הרוח הנשפך על מלאכי הבשרה    ועל כל העדה אשר נטבלו במים    הרוח ההוא יתגבר יתן עז לבעליו    שפת לא ידעו ידברו ישע ישמיעו לרבים    ויעשו נפלאות כמושיעם עשה־פלא.    בזאת יעלו יפרצו בכל גויי הארץ    ורבים ישמעו יאמינו מכל עם ולשון    ויבואו בקהל אדני. גם יכתבו בספר    דברי ברית החדשה ברכה לדרת עולם.    אך אחריהם יקומו כאשר יגידו בחזון    רעים לא טובים זאבים טרפי טרף    סוד הישועה יערימו בעד בצע כסף    ודברי קדש יחללו כי ימצאו מחיר    הבלי שוא יוסיפו על תורה תמימה    ועל מצות אדני מצות אנשים מלמדה    ובזדון לבם יעפילו לעלות במקום גדלים    לקנות להם שם להחזיק בשבט המשרה    ובזרוע בשר יאמרו לתקן מלכות שמים.    ועל רוח האלהים יחפאו דברים לאמר    להם נתנה למורשה ולא לכל העדה    ולכן יאלצו בחרב כל נפש ולב    לשמע תורה מפיהם אדני לא צוה.    אף חסד אל יכלאו יתנו לאשר יתנו    יסירו דרור מארץ וחפש מבני חרים    היכל אדני יהרסו הוא היכל הדת    אשר יסודו אמונה הבאה ממקור הלב    והיכל זר יבנו היכל מעשה ידיהם    להקרא כהני אדני ידעי דעת עליון.    האנשים רעים וחטאים יאמרו זך לקחנו?    וגבר נתעב ונאלח ידעתי דעת עליון?    אכן זה משפט הכמרים מדור דור    באדני יתהללו לשוא ואת עבדיו באמת    ירדפו עד חרמה. ושארית המון האנשים    יחשבו עבדת ידים או דבר שפתים    רב לעבדת הקדש. אמת תסב לאחור    כי הזילוה ואמונה טהורה נעדרת.    כן יעברו הימים ימים רעים וקשים    אוי זרע לצדיק ולנעוי־לב שמחה.    על אלה תחיל ארץ תזעק בחבליה    עד בוא המשפט ישע רב לישרים    ויום שלומים לפשעים הוא היום הגדל    בו יופיע ישעך זרע האשה האמור    מקדם שמעת עליו רק לשמע אזן    ועתה ידעת שמו גאלך ומלכך הוא    כי בענן יבוא ממעון קדשו ממרום    להעביר ממשלת זדון וכל גלוליו אתו    ולברא שמים חדשים וארץ צרופה באש    יסודתה בצדק ואמת ורב שלום ואהבה    ופריה קדש הלולים עם חיי נצח.""    ואלה דברי אדם האחרנים ויאמר    ""חזה ברוך אדני ברגע קטן מדות    ימי תבל העברת עד תם הזמן    כי לקץ הימים יכלה הזמן כהגה    או יעמד כתהום לאין חקר וחשבון    כי מה האדם שיחשב עולמי עד? ־    ואני הנני הולך כי מדברי החזיון    לקחתי לי מוסר רגשת נפשי הרגעת    ושלום נתת בלבי גם קניתי דעת    כאשר אוכל שאת ולא יתר מדי    אשר לפנים בקשתי ותהי לי למוקש    אך עתה ידעתי מה ראשית חכמה    לשמע בקול אדני לאהבה וליראה שמו    ללכת בתם לפניו ולהוחיל לו לבקרים    כי רחמיו גדלים על כל מעשיו    לכבש רע בטוב לעשות גדלות    על ידי קטנות לנצח גבורי תבל    באמרי ישר וצדק ובענוה חכמי ארץ    המענה על לא חמס טוב מגבור מלחמה    והמות לשמרי אמונה הוא שער החיים    כן הורני גאלי וכן אעשה גם אני""    וזה מענה האחרון אשר השיב המלאך    ""אם זאת למדת אשריך וטוב לך    תכלית בינה קנית וגדלות אל תבקש    אם תקרא בשם מספר כל הכוכבים    ותדע שמים לרום חקר תהום לעמק    וכל מעשי אלהים ברוח ים ויבשה    גם תצבר לך כל עשר וכבוד    וכל הארץ תכבש להיות לממלכה אחת    ראה להוסיף לנפשך כל מעשה טוב    אוצר צדקה אמונה תוחלת ענוה ואהבה    אז תשכיל ותצליח ולא תתעצב עוד    אל גן עדן הזה כי נלקח ממך    כי גן עדנים תמצא באשר נפשך.    ועתה נרדה נא מראש הר החזיון    כי בא המועד להפרד אני ואתה    גם חיל השמרים הנצבים שם בגבעה    הרימו להט חרבם המתהפכת לכל עבר    אות לנו לנסע. לך־רד מזה    עוררה את חוה כי אני חזקתיה    בדברים טובים נחמים; בחלום דברתי בה    שמר אמרי פי ושננתם לאשת חיקך    על הגאלה הבאה על יד זרעה    כי בזרע האשה תהיה תשועת עולמים.    ואתה רעה אמונה עם ידידות נפשך    למען תחיה עמה בנעימים לארך ימים    ואם ראשיתך מרה בגלל חטא הקדמני    הלא תגל לראות כי אחריתך טובה.""    כאשר כלו לדבר ירדו מראש הפסגה    ואדם רץ אל הסכה לעורר את חוה    באשר ישנה שם והיא הקיצה משנתה    טרם יבוא אליה ותקדמהו בשלום לאמר:    ""ידעתי מאין באת ואנה אתה הולך    כי בשנה ובחלום דבר בי אדני    במר נפש נרדמתי ובטוב לב הקיצתי    כי באהבתו וחמלתו הראני ישע ואחרית.    עתה לך נחה באשר תלך אלכה    כי לכתי אתך כשבתי בגן עדן    ושבתי פה בלעדיך כגלה וסורה שם.    אתה חלקי בארץ בכל מקום אתה    כי הלא בעוני נגרשת מבית חיינו    ואני זאת נחמתי אף כי קלתי    ועכרתי את הארץ רחמתי בחסד אל    המבטיחי על זרעי אשר יגאל גאלתי    והקים חרבות עולם וארצנו יחדש כקדם.""    כזאת דברה חוה אם לכל חי    ואדם שמע וייטב הדבר בעיניו    ולא ענה מאומה כי המלאך הקריב    וחיל הכרובים מעופפים כענן מן הגבעה    או כאד ערב העלה מסוף הנחל    לעמד על משמרתם מקדם לגן עדן    וחרב אדני לפניהם כשבט מצבא המרום    כלשון אש להבה אכלת בראש ההר    ומתוכה יצא להט וחם קשה מנשוא    לכן החזיק המלאך ביד אדם מימינו    וביד חוה משמאלו וישלחם מגן עדן    דרך שער הקדים ויוליכם עד הבקעה    במורד ההר ההוא ויעל מעליהם שם.    והם הביטו מאחריהם ויראו להט החרב    מתהפכת כדגל ברוח מעל לגן חמדתם    ופני כרובים נוראים שמרים את השער    וישפכו שם דמעה כי אין להתאפק    אפס עד מהרה מחו את דמעתם    כי כל הארץ נתונה להם לשבת    ובאדני בטח לבם להיות להם לעינים    ויפנו כה וכה ויצאו אחזי יד    יצא והלוך אט מעדן מקום מגורתם    לעבד את־האדמה אשר לקחו משם.      תם ספר שנים עשר.    הוא ספר האחרון.   שלשת אנשי השם45   שלשה לשלש ארצות, עשו שם לפנים    המירוס שגיא כח, נעים זמרות היונים    וירגיליוס גאון אטליא, הדור בחן יתר    וקול מלטן בכח והדר, לראש ענגלנד כתר.    לראשון נתן כל עז, לשני חן שפתים    ולמען יגדל השלישי, חברו יחדיו השנים    ואין גדלים משלשתם, בלתי הקדשים מרחם    הלא המה הנביאים ובן ישי מבית לחם.        הבעל Jupiter  ↩    אף ברי Briareos  ↩    בעל צפון Typhon  ↩    שמות הרים באיטאליא  ↩    שמות הרים באיטאליא  ↩    במקור: “והמרגעה ”. צ“ל: ”והמרגעה"". הערת פרויקט בן־יהודה.  ↩    הרואה בטוסקני הוא Galileo  ↩    רין ודנוי Rhein &amp; Donau  ↩    שרף Serapis  ↩    מולציבר הוא Mulciber —Vulcan  ↩    ארבעה נהרות שמותם בלע""ז Styx, Acheron, Cocytus &amp; Phlegethon ושם נהר החמישי Lethe והעתקת שמות האלה בעברית לפי פתרון המלות.  ↩    Medusa  ↩    טאנטאלוס היה מלך בלוד לפי משלי הקדמונים ונגזר עליו להשליכו בנהר להיות אסור שם לבל יכול לשתות ממימיו ולא לאכול מפרי העץ הקרוב לו.  ↩    תהום הנושן זה מקום הנשאר מחוץ לגבול הבריאה והמליץ יקרא יסודותיו בשם תהו חשך או לילה לילית מקרה מהומה וכו' ויתן רוח חיים בהם כאלו הם השרים המושלים שם.  ↩    Bellona  ↩    בן הנשר והאריה Gryphon היה ידועה במשלי הקדמונים ופקודתה על בית האוצר.  ↩    יסון ארגה וכו' ספורי היוונים במשליהם.  ↩    תמיריס שם משורר קדמוני נזכר בספרי הומירוס.  ↩    מאנידעס הוא הומירוס.  ↩    טירסיאס חוזה בכוכבים במדינת טעבאן.  ↩    פנחס מלך ארקאדיא.  ↩    אחד מהררי שלג באזיא בקצה גבול טארטארי ואימאוס בלשון יושבי המקום יורה שלג.  ↩    עמפעדוקלס היה פילוסוף אחד מארץ סיציליא מתלמידי פעטאגורוס, פעם אחת התגנב מאנשי ביתו ותלמידיו לילה, ויתנפל ליקוד אש בהר עטנא, למען יאמינו האנשים, כי לא ידעו מה היה לו לאמר כי עלה השמימה, ונהפך שם לאלהים, אך ההר השליך את נעליו (נעלי ברזל) מתוך המדורה, ויהי למשל ולשנינה, על ערמתו וסכלותו.  ↩    קלעמברטוס איש יוני מאחת ערי עפירוס, והוא בקראו ספר פעדאהן על השארת הנפש ותענג העתיד, התנפל מחומה גבוהה לתוך הים, למען יתענג מהרה בחיי עולם הבא.  ↩    כל זה לפי תכונת בטאלמיוס.  ↩    הר בסביבות ארם קרוב למוצא חידקל וגן עדן היה בארם לפי דעת המחבר.  ↩    Cape of Hope  ↩    Great Seleusia  ↩    “המררים” במקור המודפס. צ“ל: המרדים – הערת פב”י.  ↩    המשורר Pentheus יסופר עליו כי נהרג ביד אליל Bacchus  ↩    לפי נבואת זכריה.1 Cap VI, Vers.  ↩    במקור נוקד בטעות ב־ש' ימנית – הערת פב""י.  ↩    Swan  ↩    במקור נדפס “בדודו”. צ“ל: ”בדורו"". הערת פרויקט בן־יהודה.  ↩    “הולכתיה” – כך במקור. הערת פרויקט בן־יהודה.  ↩    במקור נדפס בטעות: “תשוכ” – הערת פב""י.  ↩    “ארם” במקור המודפס, צ“ל: אדם ־ הערת פב”י.  ↩    Hellespont.  ↩    Megaera.  ↩    זה נמשך לתפלתו ביום הצלחתו כנזכר בדף 133  ↩    לפי סופרי יונים הקדמונים, נמלטו דעקאליון ופיררה Deucalion &amp; Pyrrha מימי המבול, והם נחשבים לראשי אבות אומתם.  ↩    “האלחים” במקור המודפס. צ“ל: האלהים – הערת פב”י.  ↩    “אלחים” במקור המודפס. צ“ל: אלהים – הערת פב”י.  ↩    הוא הורדוס האדומי.  ↩    מכתב זה מקורו בלשון רומי, מיד Salvaggi והמשורר Dryden העתיקו ללשונו והרחיב דבריו, ופה נעתק במעט נוספות עוד.  ↩           "
4621,אלכסנדר סרגיביץ' פושקין,60,1,2,3,1,0,0,אלכסנדר סרגיביץ' פושקין,"   	 	 	    Exegi monumentum.   מצבה לי כוננתי, לא מעשה בידים;    הרחוב אליה תהמה מאדם רב בה ילך;    וגלת כתרתה תרום אף-תגבה שבעתים    ממצבת אלכסנדר המלך.        לא! כלה פה לא אמות: בקרב כנורי רוח    יאריך מעפרי ימים ולא ידע חלוף וקרץ,    ושמי יהי לתהלה כל-עוד לא יהיה שכוח    המשורר האחרון מארץ.        ואותי ברוסיה הגדולה כל-איש בה ידע וירא,    וכל-לשון שבה תשמע לי היא תשבע:    גם סלוי גא ופיני, וטונגוזי זה עם פרא,    וקלמיקי, לציה זה רע.        ולזאת יאהבני עמי אהבה לא-מגבלת,    כי תמיד מחשבות טהורות בנבלי בו עוררתי,    כי תמיד במתק-שירי הייתי לו תועלת,    וחסד לכושלים שוררתי.        לפקדת אל, בת-שירה, הטי אזן קשבת!    החרפות אל-תיראי, גם-זר לך אל-תשאלי;    ותהלה שמעי ותהלה, ותמיד בנפש נשגבת,    ועם פתאים אל-נא תתפתלי.             "
6425,יצחק מירקין,379,1,3,4,1,0,1,יצחק מירקין,"   	 	 	     חזון לבבי, משאת נפשי    במסתרים אחפשנה,    נשבעתי לה אמונים:    כל־חושי בי לה נתונים.    יום ולילה בכל־עת ורגע    לנגד עיני אשורנה,    באזני אקשיב נשמת אפה    ובכפי ארגיש כפה.    חמדת נער בכל־יצורי גוה,    שערותיה זהב תסבינה    חלקת־צואר צח מלא נעם,    מכסות תבנית מחטבת שהם.    על־לחייה יזהיר אדם בקר,    שפתיה טללי אור תשתינה;    על־מצחה ילין הוד עלומים,    בעיניה תכלת סוד עולמים…    מלאה רגש – ללבי תבן,    עיניה יונים לי תקראנה    בהביטן בי בחן ורך:    מרי שיחך לפני שפך.    הצנע לכת וטוב טעם,    קסם חן יעטרנה –    אהבת עולם בדומיה    בנשקה לי מנשיקות פיה –    רגעי קדש, רגעי נצח,    נשמותינו תשקנה,    אש־נשמתה תזרם בכל־יצורי,    נתקדשתי – קדושים כל־הרהורי.    בנפשה תשכן שמחת עולם.    בר לבבה נצח יאשרנה;    חיי קדושים בחברתה,    כי טהרו באש אהבתה.    חזון לבבי משאת נפשי    במסתרים אחפשנה,    נשבעתי לה אמונים:    כל־חושי בי לה נתונים.        "
4514,שלום שבזי,54,1,2,2,1,0,0,שלום שבזי,"   	 	 	    החתימה: בן יוסף     עיני רב בכיה / מקול המספד    מי יחזק רפיה / כי דמעה ירד    על סגלת שביה / הרב המלמד    אם עונות תשמר יה / ייי מי יעמד:    ברכי יוחילו / על צניף תפארה    ברעד יילילו / ובהול וגערה    ואיכה יובילו / כלי שלתורה    לדירת העפר / כי בא השודד:    נעימה לו, אם בא / לדרש בענין    בשמחה ובחבה / ולב טהור מצין    ובנפש טובה / יתקן הבנין    לתלמידי הדור / מלמד ומחדד:    ישר הוא ונבון / בשעת תלמודו    כמו שר או רבון / אדמה לכבודו    ומשיג סוד חשבון / כאור שמש הודו    הומה לי לבי / עליו גם חרד:    ומה יועיל בכיי / אחר איש נחמד    ומי ירפא חליי / בשעת כי ילמד    יחזק את רפיי / ובתורה נצמד    וקולו כשחל / במדרשו שוקד:    סגן המשפחה / וראש הוא לחכמים    בעת כי יפתחה / במדרש וטעמים    לבבו יפענחה / לסודות נעלמים    וחוט חסד משוך / עלי ראשו עונד:    פאר ישע קשור / תמיד על זרועו    ובחכמה ישור / לכל סוד ישמיעו    עלי דורו כשור / היה להצניעו    אחריו איך נשמח / בשבת ובמועד:        "
5403,דוד פוגל,206,1,3,4,1,0,0,דוד פוגל,"   	 	 	     טרם נמחו כל הדרכים,  אלכה בקש עוד גם דרכי.      הולך קרב ליל הלילות,  מות ימותו כל הרגשים,  תחתי אשבה במחשכים  בליל הלילות.      עלה צוהל בל ינוע,  כל הצלילים דם ידמו,  הכבד תכבד האפלה  על החיים.      טרם נמחו כל הדרכים —  אלכה בקש עוד גם דרכי. —     וינה, 7.8.1918       "
4455,שלום שבזי,54,1,2,2,1,0,0,שלום שבזי,   	 	 	    חתימה: שלום בן יושף [שבזי]     שמע קולי אדון כל היצורים / וקבלה תשובתי אדני    למענך תקבץ הפזורים / תרחמה לעמך אדני    וגם תזכר ברית אבות ישרים / אשר הלכו בדרכך אדני    מחול וסלח לכל חובות סדורים / אשר המה גלויים לך אדני    בכל יומי ולילי אקראך / ועיני עבדך נשואות לך אדני    נשא עון וגם פשע סתורים / אשר המה בספרך אדני    יעלו כל בני גולה חברים / לתוך ציון אשר בחר אדני    ותחישה לאליה יבשר / בראש הרים לעמך אדני    שרידים החכמים ההדורים / אשר המה בחיריך אדני    פדה אלי לנפשי מצערים / ברחמך וחסדיך אדני    ושלום רב יסובב החברים / וגם ששון ושמחה מאדני.        
1312,דוד פרישמן,22,1,3,4,1,0,0,דוד פרישמן,"   	 	 	     לא יום אף לא לילה: דמדומים היו    חיי.    וזה אשר-לא היה וזה אשר לא יהיה –    היה מאויי.        בין השמשות ארך אחד – ורק לרגעים    יש כי אנער.    אשפשף עיני: עלטה. אך פאת-שמים אחת    אדמה עד-לבער.        אביט וכף לעין: האם הוא לפנות-ערב?    האם לפנות-שחרית?    לא אדע. ולא אדע אם עתה רק אחל    או אם זה כבר אחרית.        לא אהבתי ולא שנאתי. הוי אלי, אלי!    אלפי אלפי זוכים    עמלים על כל סביבי והומים פה ורועשים,    ורבבות אמללים בוכים,        וגלגל מנסר גלגל ושורקת כל המכונה    והעולם חי וקים.    אך מה-לי פה אני ומי לי פה אני,    וחיי אים?           "
5805,הנרי וודסוורת' לונגפלו,309,1,3,3,1,0,0,הנרי וודסוורת' לונגפלו,"   	 	 	         עת רד הליל במרום ההר  בהררי-אלף, דרך כפר  העלם מעפיל לעלות,  ובידיו דגל, ועליו אות:  קדימה!  מראהו כחוש, פניו – שש,  וברק החרב לעיניו אש,  וצלצל פעמון כתם פז  לניב הזר בשפת הלז:  קדימה!      בבתים ראה: לאש האח  מאשרים יושבים עשיר ודך,  ממעל האיר ברק השניר…1    מבין שפתותיו נמלט שיר:  קדימה!      נאם השב: ""המשעול צר:  ירא מסער יקדיר הר,  מזרם עז כגאות הים!""  לו ענה קול מצלצל ורם:  קדימה!      העלמה לו תתחנן: ""נא  על לבי נוחה, נד ונע!""  ותדמע עינו-תכלת אז…  הוא נאנח, אך עוד קולו עז:  קדימה!      “נטה מארן נע ושח,”  האכר לו מרחוק סח:  “נטה מחשרת שלג וסור.”  ויען קול מראש הצור:  קדימה!      ויהי בהבקע אור בהר,  ונזירי מקלט-סן-ברנר,  עת צקו לחשם כבכל יום,  האזינו קול בהר ברום:  קדימה!      וימצא כלב נאמן את  העובר-ארח שוכב מת  בין רגבי קרח עבה, קר,  ובידו נס, בו אות הזר:  קדימה!      בנאות-הקר בערב היום  הוא מת, אך נחמד ישכב דם;  ומשמים, מרומי-על,  ככוכב נופל חלף קול:  קדימה!     1896                קרחון.  ↩           "
1562,יהודה הלוי,26,1,1,1,1,0,1,יהודה הלוי,   	 	 	     אלהי אל-תשבר משברי ים    ואל-תאמר לצולת ים חרבי    עדי אודה חסדיך ואודה    לגלי ים ורוח מערבי    יקרבו מקום על אהבתך    ומעלי יסירון על ערבי    ואיך לא יתמו לי משאלותי    ובך אבטח ואתה הוא ערבי         
6489,שלמה מנדלקרן,382,1,3,4,1,0,0,שלמה מנדלקרן,   	 	 	     שם קול בכי אחים עולה עד לשמים    על־דודם העשיר כי עזב ארץ החיים    אבל! לו הפעם ה' את נפשו חיה    כי עתה הרבו האחים תאניה ואניה…        
6529,חיים לנסקי,385,1,4,4,1,0,0,חיים לנסקי,"   	 	 	         בקפה אפלולית ואני נים־ולא־נים.    נדודים למדי כבר שבעתי    כי ידם לבבי לקשקוש אופנים:    הביתה, הביתה!    סח אופן לאופן: לא רחוק, לא רחוק…    קרבי ודמי, רננו!    אי מליל בגדאדי טס ירח ירק    לקראתנו.    צלילי ליל; צל של צל, הד של קול, זמזום נים…    – לבבי, ההבחנת, שמעת?    היאך יבחין וכלו הד שאון אופנים:    הביתה, הביתה!    ""מה לך שם? מי לך שם, הנודד האפר?    מי יסמיך צועני למולדת?""    – עפרא לפומך, ספק מר, הרף, סור    מנפשי הסולדת!    אמנם כן, נתרוקן קן ביתי עולמית,    את רפוד הנוצות נשא רוח,    ובשובי על כתפי לא תנחת יד עמית:    – אל קני סור לנוח!    על ראשי בברכה לא תרעדנה ידי    סב שח־גב מזקנה מפלגת,    לא אחות, לא דודה לי תגיש ספל תה,    לא כלה ורדת־לסת.    את גוי העיף לא יניע חיק אם,    תוך אזני לא יזל טל שיר־ערש:    – נומה, נום, בן אמלל, מול האוד העומם    באח המבערת.    כן שערתי מראש – חזרה גלמודה.    אך עוד לא נתיאשתי מנחת,    עוד הותיר לי אלי משהו לפליטה    בעירי הנדחת,    עוד בסתר צללי הגדרות הדחויות    לי שמור מלון מולדת,    עוד יושיט לי תפוח במאת דליות    את פריו ורד־הלסת,    ועל פתחה של עירי חסיני אלונים    ברשרוש נחמה יקדמוני:    – את עוות כוכבך יתקנו השנים,    האמן, אל תפונה!        "
3841,אברהם אבן עזרא,46,1,1,1,1,0,0,אברהם אבן עזרא,"   	 	 	    קינה לט׳ באב     בראשית אדר מלכותי בא קרץ – / וכל נכשל ישיגני,    והייתי נע ונד בארץ, / והיה כל מוצאי יהרגני.    אלה בזכרה – יונת אלם מקוננה, / כי נשבר הגדול העלה,    ולא מצאה היונה / מנוח לכף רגלה.    ויאמר רועץ להשמיד שאר הגולה, / כי לא סר מאהליו,    והנה אימה חשכה גדלה / נפלת עליו.    וירא היום קלוני וצר הציקני, / ופחדה נפשי וחתי,    פן תדבקני / הרעה ומתי.    ויהיו משפחות אח בגבורותם / מהללים בשמותם,    בחצריהם ובטירתם, / שנים עשר נשיאים לאמתם.    ואלה ברכו – וזר עמו יקב / בהתחננו ביד תופשיו,    הקל קול יעקב / והידים ידי עשו.    ויצא נעם מציון, כי שובבנו, / וגואלנו הסגירנו;    הלוא נכריות נחשבנו / לו, כי מכרנו.    וישלח עליון יד בשלומי – / וכל שכני סבבוני ונאספו עלי / והכוני.    וישב זר בציון ובהיכליה, / ותבך כלה ברב ענותה,    ותסר צעיפה מעליה / ותלבש בגדי אלמנותה.    ויהי רוח אלהים רעה אלינו / לתתנו ביד שוללינו,    להתגלל עלינו / ולהתנפל עלינו.    ויגש הצדק לאמר: צדיק אתה – / ורבו משובותינו    מנעורינו ועד עתה, / גם אנחנו גם אבתינו.    ויחי לב בנים בנביאים ונבואותם / ואש דברך לא ימיש מקרבם,    וינחם אותם / וידבר על לבם.        "
6823,אברהם בן חלפון,406,1,1,1,1,0,0,אברהם בן חלפון,"   	 	 	    סליחה     אלהים העמיד רגלי במישור / ועל נכון, ולב טהור ברא לי:    והטה את לבבי אל רצונך / וכל תעשה, למענך עשה לי:        "
4121,וידל בנבנשתי,47,1,1,2,1,0,0,וידל בנבנשתי,   	 	 	     אם היגונים כאש עצים עצמינו / עצים אבל נעשו גחלי רתמינו  או אם נהרות בכי עיני וראשי מקור / דמעה לבכות יקודנו וחמנו  ליל ויום יזלו נחלי דמעי עדי / נגדם כמר מדלי נחל קדומינו  לבת לבבי בלב ימי דמעות תחי / תבער כיער יאורנו וימנו  לולי אשר החריב אשי המון נחלי / דמעי כבר טבעו בבכי יקומינו    [5]  החשיך מאורי זמן ויך לבבי בחיל / נמרץ ונערץ ורץ בחרי להומנו  טרף ונגף באף מחמד לבבי ולא / נמנע דבר יום ביום מבא בדמנו  יום יום יסעף פאר פארות ארזי ולא / חמל ובנה מצור צירי כרמינו  לבי כפעם והוא פטיש וכשיל אשר / הולם כפעם בפעם את פעמינו  אבד ושבר שאר רוחי וכחי ויז / נצחי ונפץ כאבני גיר לשמינו      [10]  הוא הוא שלמה שלום נפשי וחמדת צבי / עדיי בסור נעמו הוסר שלומנו  הוסר הדרי ועז פני ישנה עדי / לפני זבוב נמאסו נבזו צלמינו  ליל ויום אבחרה מות לנפשי ולא / אבה להפיק זמננו זממנו  היו יתומים בלי אב היגונים עדי / שקם לבבי ומצאו אב יתומינו  אב לחבלים אני היום וראש לחלי / ראש לחלי הזמן היום ירימנו    [15]  בקשו יענים ולא מצאו לניהם דמות / אמרו למי הזמן בנהי ידמנו  אך בהרימי מרי שיחי בכיתם זמיר / נחשב וקול תור לעמת קול רעמינו  אם אשכנה אל פאת צפון הלא קול שאון / ציר מחצי ישמעו בפאת דרומנו  תנים לתנות חלי לבי ילדם זמן / גם שת לזאת את בנות יענה תאומינו  אך נתנה לבכור כדת בכורה ועל / נחלת חבלים וחיל לבכור ישימנו      [20]  לסבול תלאות ישיבנו זמן אחרי / שיבה ואחרי בלות לימי עלומינו  לשאת שאת מחלת הגה והו הו והי / לו אגועה אחרי מות יקימנו  אך בחזותי מעט טובו יבלה ימי / נער ויכל שנותינו וימינו  חלפו כמו צל שנות טובה והתעופפו / כחלום ימי גיל והיינו כגלמנו  נפשי בחלד כאלמנת זמיר ישבה / בבכי עדי קם נהי להיות יבמנו    [25]  יבם אבל לא כדת יבם ונשבע אשר / לא יזכרו עוד בשם השיר בעמנו  נואש אני מחזות עוד עז וחדוה ולא / אוחיל אשר הזמן ישוב ירחמנו  כי אחרי דכאו לבי ואין בו מתום / במה ירצה ובמה עוד ינחמנו  האמצאה אל שבורי לב ארוכה ואל / נספה ומת יתנו מרפא בשמינו  ישך זמני כצפעוני ולא יאזין / אל קול חברים ואל לחש חכמינו     [30]  מחץ לבבי בבן קשתו והשליך באף / אבן נגפיו ונפלה בעצומינו  אשו כקש אוכלה רוחי וליקוד ישו / האש יגונים והעצים עצמינו        סימן    יודעי יגוני ואוני / אל צעקתי תנו לב  כי רחבה ים חבלי / ואצעקה מכאב לב     על הכתב    בכאב וחיל מעיני / עינות דמעי יצאו  ויתמהו רואי כי / עין בעין יראו          
4751,מאיר הלוי לטריס,70,1,2,3,1,0,0,מאיר הלוי לטריס,"   	 	 	    שיר הלולים אל הגילה/   1     גילה! שעשועי יושבי שמים!    משחקת בתבל! חמדת החיים!    בהדרי-קדש נבואה עדיך    אשרי הקרב לשכון חצריך!    את תקשרי באהבים בחבלי אדם    שפלים עם רוזנים טובם בידם    בסתר כנפיך מה-נעים שבת!    שם לימין גאוה עננה נצבת.      להקת המשוררים   הנשאו בני-איש! גילו ושמחו!    כל מלוא תבל, מרי שיח תשכחו    אחי! על ראש כוכבים שמחה רנו    שמה חביון-יה אב אחד לנו!        מי זה האיש מרבבה צולח    מצוא אח לצרה בטובו שמח    או מצוא אשה יעלת חן ונחת    גם אשר עשה אך נפש אחת –    יאזור נא שמחה גיל על מתנים    מה-טוב מה-נעים מן אחד השנים!    וגבר ערירי זה שמחה לו זרה    יתגנב מזה – ובת עינו נגרה!       להקת המשוררים   יושבי חוג ארץ! וכל נלוה עמכם    קשר הנפשות קדש יהי לכם!    הוא המאחז פני כס שופט רמים    כונן תבל לבל תמוט עולמים.        כוס רויה גילה! נעימות עדניה    ישת מלוא-תבל משוד תנחמיה    דרכיה נעם למישרים ארחותם    לאורה ילכו גם מטים נתיבותם    את יעלת החן היא תלביש הדר    פני עלזי לב תצהיל בגפן סמדר    עש זוחל עפר תשקה עדנים –    וכרוב ידא כס יה על כנף-רננים.      להקת המשוררים   תני עז נפשי! עז לאדוניך    השתחוי לפני כבוד אלהיך    מרום בקשיהו נפש יחלה!    כי מרום וקדוש ישכון יה סלה.        גילה מכון תבל פנת יקרותיה    למזח תמיד מלא תבל יחגרה    היא תתן לשמש אור שבעתים    אף תוציא צבא-שחק רבו רבותים    ברכה ודשן מעגליה ירעפו    בין כוכבי מרום פעמיה מה-יפו!    מזרות תגול ברחבי שמים    לא ידעם חובר גלוי-העינים.       להקת המשוררים   כמשוש השמש עת עוף יגביה    לרוץ חיש ארחו תבל הגיה    כן על דבר-אמת ארכב צולח    כגבור לאורח ארוץ שמח.        עת ממעון קדשה אמת תופיע    גילה חקרי לב נחת תשביע    אל מכון נות-צדק שבתו בעוז-הרים    גילה תתמוך תנהל הולכי משרים    בהררי-קדש מקום יצאה תורה    הרימה נס ותהי לנו אורה;    ובעד שערי-מות כי נשא עינים    בסוד-קדושים נשקפה בצרור החיים!       להקת המשוררים   בני תבל! לסבול הטו שכמכם    כי נתיבת אל-מות נכח פניכם    צדיק בקרב צרה אל ידעהו    שכרו אתו לא יאחר שלמהו.      מה נשיב לאל על כל גמוליהו?    אך טוב לגבר ללכת בדרכהו!    לכו עמל ועוני! מה תשתוחחו?    חדו פניכם בסוד עליזים שמחו;    גם נקם ושלם! רדו ארץ נשיה    בסודנו אל תבוא זרוע נטויה    אויבנו לא ידאב בנפש מרה    לא יספוק על ירך ברוח נשברה.       להקת המשוררים   כל-עון כל-חטא נשא כלנו    שלום במרומים ושלום יהי לנו    אם נחנו בשפל נכסה על פשע    גם שופטנו עליון לא יחשוב רשע!        גילה ביפיה נחזה במזרקי-יין    אור פניה בכוס יתן עין    אכזר בדם-ענב שותה ענוה    עז וחיל תמוץ נפש דאבה    התנשאו אחי! נא משבתכם    עת כוס מלא חמר יסוב עליכם    כוס-שמחות שאו נא כוס מלא מסך!    לרוכב ערבות נסכו לו נסך!       להקת המשוררים   למי כוכבי בוקר למי ירננו    ובני אלהים זמירות יתנו?    לרוכב ערבות; נסכו לו נסך!    כוס-שמחות שאו נא כוס מלא מסך!        יאמץ לבכם כי תכבד אנחה    ענוה-צדק הוציאו לרוחה    את נשבעתם לעד לא תמירו    מול רע ואויב אמת הכירו    אל תעשו עולה אל תבגדו בגד    אף אם חייכם תלאים מנגד    עטרת כבוד לעושי תושיה!    אד לפועלי און עושי רמיה!       להקת המשוררים   הקבצו ושמעו ישרי לב קהלנו!    השבעו לאל שמחת גילנו,    כי בו נתפאר בו נתהללה,    נדרינו לשלם עד עולם סלה.        )Nach Schiller's “An die Freude”.  ↩           "
2691,שמחה בן-ציון,36,1,3,4,1,0,1,שמחה בן-ציון,"   	 	 	    /חזון-הימים/   שאון-כנפים יטוש יבא –    בנהמת-ים וילל-ישימון על מעוני תתחבט סערה, וקינת-מרום במשוך-חלילים תיבב    עמה בתוך החשכה.    קרבה, למראשותי ישבה הזקנה ונאלמה עלי תשתוחח… הניפה יד וכנף שחורה –    צפו דורות אלפי שנה, מסורות-עולם קמו קפאו, היו רגע אחד כביר-כבד בתוך החשכה…    ובחשכה עלי תשתוחח שכינת-אלם, נאנחה פעם, – נשמת רוחה עלי הלהיבה אש    שחורה, ונערמו יובלות על המוקד.    שכינת-אלם, שכינת-עמי עלי נצבה – כהן קודר על עולתו… יקד ראשי, ובבערה,    מדורת-נפשי, צלמי-קדם וצללי-הוה נעתמים ירחפו.    שכינת-עמי, שכינת-אלם עלי תשתוחח – ובחשכה ובסערה ידברו ימים.       א   הקבר אשר בדרך בית-לחם –    נודד-קדומים, נודד עולם עמד פה בדרך עצבו, טמן פה חמדת-ימיו, חמלת-נפשו, אור כל חייו העגומים.    בידיו כרה את הקבר, כרע, חבק את הגוף שקרת-מות צפדתהו, את רעיתו עלובת-המזל חבק, נשא בזרועותיו – ויורידנה… כסה בעפר על הנפש, אם-הרחמים, גלל אבן, אבן גדולה, ויצב עליה מצבה ועם בני-אונה, היתומים, פנה דומם, הלך לו…    ואבן-שדה, בלי שם וכתבת, עזובה עמדה שם בשדה, תוגת-נצחים לא נחמה לכל השנים, אלמת דוממת על הצער שאין הלשון יכולה להגידו – תוגת-העולמים בבדידותה…    והשנים תעברנה, כמחנה זה של צפרים נודדות, זו אחר זו תחלפנה – ודוממה וגלמודה היא האבן… יראנה כוכב, כוכב נופל, והוריד עליה בכאב עלבונו דמעת אשו – ויעלם. תעבר נפש, נפש נדחה עטיה מדבר, ועמדה ותמכה ראשה בראש האבן, וזלגה חרש דמעת עין – ואבדה… ודוממה היא האבן ביגון החיים והמות…    והנה פרץ מספד, יללת-עם –    על הקבר בדרך אפרת תזעק קינה באלפי קולות: קול אמות סופדות ומבכות וקול ילדיהן גועה עמן כבני-צאן, קול בחורים באנקת-כאבם ומרי-נפשם, קול בתולות באנחתן הנעצרה ומתנה בשת עלומיהן, וקול זקנים ירעד יריד בשאגתם הנתכה. שם אסורים יתגוללו, בדם פצעיהם יתעטפו, כבליהם תחתם יצלצלו ויחרקו, קול השוט על גבם יצליף, והם – לבותיהם אל האדמה, אל הקבר ואל המצבה ידבקו, ואיש בקולו, איש בכאבו ובשפך נפשו מרה-מרה יקוננו, ואל אמם, אם-הרחמים, כעוללים כן יקראו, יערגו, יעערו –    והיא נעורה  לעיניהם מן הקבר אז עלתה, עב צחורה כן נצבה, עמדה האם על הבנים – – – ובהתאבך תימרות-עשן ולהבי-אש מן הקדש, בעלות החרבן שם מרחוק, מהר-האלהים ועיר ומלכותו, – היא התנשאה לעיניהם, וכקול החליל בתאניה יצאה יבבה ותלך בדממת השמים, הלך-הלך לכל מרחבם – – –    ותתנשא אז הבכיה. כבכי-נהרות בלי הפוגות השתפכה, מהרי-יהודה והעברים עד הרי-אפרים-ונפתלי היא נסחפה, נחבטה בלבנון וארזיו ונזרקה אחור על החולות וסלעי-מדבר ותך כים בים הגדול, ותלך סחף ועבר עם בכי יחד כוכבי-מרום ושאון יחד גלי-ים, וכל הארץ זעה נעה על קבריה – –    אז יעלו כל האבות, טסו-רחפו ישישים עם עבי-חזיזים וקרעי-עשן-ולהבות, ועל אל בשמים משברי היללה המו, בכו וירעשו בבכי החרבן והגלות…    הלא היא הקינה חוללוה אבות-העולם, נביאי-עליון בחבלם הגדול עוררוה, היא שהטילה נחשול בעולם ויהלך קולה בשפת-כל-עם לכל הדורות, כי גדל אבל-גוי-אחד זה ויהי מספד-נצחים לכל היקום ובוראו יחד בו בלילה.    ואף הוא ממרום בהמית-תהומות תבא אז אנחתו חרש – – ויתאפק עליון ויקם ואל האבות והנביאים קרא, – וכחשרת-עבים לוהטים באש, עמדו, כל אבירי ישראל ורועיו סביב… כלם פרועי-ראש-וזקן הביטו אל יי, ותאניתם נעצרה אימה – – –    והנה קולו, קול-דממה, קול-אבל נלאה ביגונו נשמע – קול יי באמריו יען: “שובו… אל-נא תראוני בחרבני… שובו… גם אני אשוב, אלכה-לי אבאה במסתרים שלי. חשכת-כל-הקברים אשית סביבותי… כי אף אנכי עמכם בצרה, עד בא יום… שובו למנוחתכם, שובו”…    וישובו, – ותעמד הארץ ריקה ועזובה, שוממה ודוממה – – –    אך נפש אחת עוד תתע בין ההרים ועליהם תריד ביגונה.    כיונה שכולה, אלמנה נודדת מארבתה, נעה נדה היא בהמיתה, לא תמצא מנוח. כבכי-פלג מפכה עלי חצץ – קול-בכיה יומם ולילה לא ידום.    – “שובי, נפשי, למנוחיכי, שובי גם את, רחל…” קרא לה עתיק יומין: – "" שובי, שובי, רחל, ותני להם, לארץ ושמים, לשתק ביגונם עד בוא עת…""    אך היא – דם-בניה ובנותיה לא יתן דמי לה, ותרפרף על השממה…    בבכי תעלה הרים ותרד בקעות, תרחף בין שמים וארץ כעב גלמודה אחרי הסערה, מסתכלת במרחבו של עולם – בניה איפה הם?…    ובחשות הכל, קול התוגה נשמע בארץ; בודד יחידי יהלך בילל-ישימון, כל-היום יהלך באין מענה. ובלילה, בשעה שכל-העולם נופל נרדם בעמלו, – והלך הקול בדממה ובא כנגינת אם דואבה על עריסת ילדה החולה, הולך ומושך עמו קינה מקצה השמים ועד קצהם… תשמענו אך נשמה נדחה, נפש אמולה מתגעגעת – וענתה באנחה. ויהודי נודד, אובד בנכר, מבין הערבים על נהרות בבל יקשיב – והכיר בקול, כי קול אמו הוא ההולך מציון, הולך ונושא בכיה לכל העולם… “רחל מבכה על בניה, מאנה הנחם” –    שבעים שנה…    והנה קולות זמרה בשממה, תרועה עוברת בארץ-תהו –    קול תרועת הבנים, שזופי הנדודים וצמוקי היסורים, ששבו לגבולם השומם, קול התקוה, תקות עניים נדחים, נשמע בארץ הנחרה על פחמיה –    הזאת היא הישועה וזאת הנחמה, שלומי ההרס וההרג ההוא?…    יתומים מרודים, אסופי עמל ותלאה עושים שמחה ותקוה… פה, במקום זה שאמותיהם אוררו את החיים באנקת-בשתן האחרונה, ואנקת-אבותיהם כשופר הקורא חרם-עולם הלכה – הם בקול צרוד ישועתם זו ירננו ורואים בנחמה…    נחמה עלובה יוצאת במחול משחקים, כשדמעות עלבונה תלויות בין ריסי עיניה וזעקת כאבה עצורה בין שניה… ואם החמלה, הרת-הרחמים ירדה אבלה אלי קברה ותסתתר מראות ומהראות בתוגת כל-המעשים וגמול החיים ואונם, – והעולם כמנהגו ליובלותיו…       ב   יובלות הולכים, יובלות באים – ולרוח היום ולרוח הלילה קול החיים מתהלך ונשא הדו ועבר מעל לקברים כשיר של שגעון בצהלתו ויללתו.    קול ענות –    קול שמחות-רגע בצוחתן-פרא וקול אנחות עני ומכאוב, צוררי-אדם תמיד.    קול שריקות תאוה צמאה ושכורה ומשק גפים מתנופפות לתעופת מרום, מתנופפות ונופלות…    קול מלחמות ובהלותיהן – קול נפתולי האדם המתאבק ועמלו תהו המערבב את הארץ –    קול ענות – והנה דממה…    דממת ישימון מתעלף קמה בארץ החיים – החרבן השני וגלותו השלמה עבר וישלך הס – – – –    מבלהות-הדממה ואימת-אין-קול הקיצה רחל ותצא, – ומסביב, אחרי כלות הכל, אחרי הטבח…    טבח טבח האדם באדם, טבח אבות ואמות על בניהם ובנותיהם, טבח זקנים וזקנות על נכדי טפוחיהם,– ואין עוד אף תינוק אחד נוחר ומפרכס בדמו, ואין עוד אף עגל אחד גועה בצמא ועורג אלי אמו –    אפסו החיים.    אך פזורי עצמות וגידים סרוחים על האשפתות נשארו, ועל שירי סעודה אלו, שהותירו פראי-השדה ודורסי-העוף, אך זבובים ויתושים בזמזום-תנומה יזמזמון…    סבואה וממחיה נרדמה הארץ, שכורת-הדמים ומסאבת-המחות הנרמסים, היא התגלעה בבשתה על אבניה וקוציה הנעתמים ולא תדע…    היה אדם – אין אדם, והשמים – שמים כשהיו.    זעק והילל, הטיח ראשך בסלעים ונפצהו, קרע לבך והשלך בתריו בין בתרי החומות הקרועות – והיה רק מאכל לתנים ולנחשים, ואזן לשמע ועין לראות ונפש אחת לחוש את מכאוביך – אין, אין!…    ארץ גזרה…    נתכה “הגזרה” נתכה ותחרם ותשמד ותבער, וכל-הנשאר נפץ ויפל תחתיו וידם במפלתו – ואין קורא “מדוע?” ואין שואל “למה?”…    ורם הוא הרקיע, זך ומתנשא בתכלתו על הכל, ושמשו שומר חקו, זורח בגזרה ושופע אורו מלב השמים – מזהיב את החרבות, כאשר הזהיב היכלות.    “גזרה” היא – והכל שותק בגזרה ודומם במות…    דוממה היא גם אם-הרחמים. דומם תעמד על קברה ועל שברה – מצבה על גבי מצבה עומדת, שממה ודממה.    כיונה שבורת כנף היא מדדה אל ההרים וקני-סלע. כל הקנים, כל נאות-משפחה, משפחות בית-יעקב אשר יחד חיו, יחד שמחו, יחד נאנחו ודבוקי דאגה ואהבה פה התהלכו ויעמלו יחד בארץ – כלם כלם נהרסו, הקנים על צפריהם וגוזליהם נהרסו וידמו…    יפי אדם – תינוקות מחמדי לב ועין, אשר הוחמו בתענוגים, הרו בעצב, נולדו בחבלים, גדלו בצער וברחמי אבות; תפארת עם וראשית אונו – הגבורים, אשר חשקו אהבה, הורמו עז וזמר, אדירי הנקמה, נשרי החרות; כבוד אנשים – נציבי עליון, נשיאי המחשבה, חמי לבבות שואפי מרום וקדוש; הכהנים וכל-אשר קראו אל יי במקום הזה, לחמו ויצעקו בקנאתם ואמונתם: “הושענא!” – הנה הנם פחמי גופותם השרופות בין אודי מקדשם ומשגבם, ואין אף אחד אשר יאנח על השרפה וינוד לחרפה ולכלמה…    כלמת אדם וקללת אלהים מוטלה בפני השמים וההרים סביב, ורחל פרשה כפיה – ותדם…    תמו בני אונה ואינם, תם החזון בארץ עניה ומרודיה – גזרה נגזרה, כי רקב תרקב ארץ ביגונה ואכלה כעס עמלה והיתה כלא היתה – והם אינם עוד – – –    והנה רוח ים באה, בנקרות הקירות תפוח, תהמה בין החומות הנהרסות – קולות מרחוק עד חרבות ירושלים תשא תביא:    קול אנחות חולים מפרפרים בנחשתים וכבלים, קול בני-אדם נצלים על הגחלים, שאגת כפירים רעבים וצמאים ואנקת חללים שסועים ונקרעים, עם אנחת נפשות אנוסות ורצוצות הטמאה, נחנקות ומפרסות בזרועות תאוה הומיה-אכזריה, – קול המונה של רומא נשא בהד, וקול המון ישראל וזעקתו יען עמו: “יי אלהינו יי אחד!” – – –    שמעה רחל – וכצפור פצועת חץ התרוממה, מעל לחרבות טשה – ולארץ על חזה נפלה… פרשה כפיה על האבנים ועל העצמות ותזעק:    “יעקב!… למה תחשה, יעקב?! – ובנינו בוערים עוד ביסוריהם, בוערים, בוערים ואינם אכלים!…קומה יעקב, העירה! יחד שמים נדאה, רקיע אחר רקיע נבקע, עד לאל מסתתר נגיע, נתחבט לפניו… או ברגלי כסאו שנינו נאחז – ורעש… יעקב!!”    – – – ומקצה השמים נגלה יצא…    מבין כספי עבים כענן מופז עלה אביר, הופיע יעקב, וכערפלי טהר אחריו שנים-עשר בניו, שבטי-יה כלם עולים… בדמדומי תכלת יצעדו, שטים עוברים בשירה, – ישיר יעקב במרומים, ובניו אבירי-ישראל יענו לו בקול:        ""בארץ-שביה וחבלי-בור,  /  אשרי מתים ביי.    במצולות-ים ונבכי-תהומות, /  אשרי מתים ביי.    בלהבות-מדורות וגחלי-אש, /  אשרי מתים ביי.    בפי-אריות ומלתעות-נמרים,  /  אשרי מתים ביי.    בטמאת-גויים ואכזרי-אדם, /  אשרי מתים ביי.    בענויי-חיים ויסורי-גסיסה, /  אשרי מתים ביי.    אך קדושים ידעו תענוגי-מות, / אשרי מתים ביי.""        ושירת קדושים זו אשי מרום הלהיבה: נדלקים עננים ובאור נפשות זכות יבהיקו, ונאדמים שמים בדמיהם של לבבות טהורים הצפים עם חכליל שמש, שוטפים מרומים בקדשה ובטהרה, וחילים וחיות כלם שותקים ובוערים בשירה… שנאני שחק באימה ודבקה יקשיבו – וצערו של עולם אף הוא נדבק ומשתתק…    וכתות כתות של כרובים, תינוקות של בית עליון, צפים עולים. כגחלים לוחשות פניהם, פני תמימים, והם מרפרפים בכנפי-ספירים ואקדח, מרפרפים, לוחשים ורומזים זה לזה:    “אשרי מתים ביי, כי להם חיי העולמים.”    ומתמוגג צערו של עולם, הולך ומזדכך באד של זהב, ולעמתו חדות-העולם מרחוק מתוך הערפל הופיעה…    לאורו של המערב המתלבה גנזי מזרח נצנצו… וכמשואות-אש רחוקים מבין ערפלי-ערב חבל-נביאים-אראלים מהר-העברים עלו. ועל כפיהם מלך בהודו ישאו, בתעלומות המרחק טמיר ירוממוהו, מלך הגאלה, גאלת כל העולם וישועתו, מערפלי כפור ועבות רחוקים חזוי… והוא תינוק מתעטף בפרפירה של מלכות ופניו לא יראו, אך פז נזרו מן הערפל מתנוצץ, בוער ומתעלם במרחקים, ולפניו דגל ישועתו מתנופף…    יערב השמש – וממזרח, ממזרח תקות העולם לוחשת באור הגנוז, אור הנעלם, אור ישראל בחזון – מלך המשיח – – –    … ושרפי-קדשה ממערב, וכרובי-תוחלת ממזרח את אם-הרחמים, אם-ישראל הנאלמה, מעל החרבות הרימו וברוח-הערבים למנוחתה נשאוה.   ג   – – – אלף שנים ושמנה מאות שנה ועוד כמה וכמה שנים, – שנים בלי תכלית, שנים שאין להן סוף… וכמה ימים, אוי, בכל-שנה ושנה, וכמה, אוי, כמה יסורים לכל-יום ויום!…    וספרת לך ירח ימים, ויצאת בצאת הירח והלכת אל בין ההרים בדרך אפרתה. והלכת – ופגשת אי-אלו נפשות, נפשות בודדות נודדות שם תעברנה, גויות ששחו מסבל ותלאה דרך תגששנה, תדדנה, ועיניהן הרכות טעונות העצב ודלוקות הנה…    נפש נפש פלטת הצרה והבשת מארץ רחוקה יצאה – ותלך בדמי יגונה ותלך בגעגועי אמונתה… באה בדרך אפרתה, ועוד אחות, או שתים, לצרה אליה נדבקו, ויחד ידודון בדרך עצב זו, סלולת הדורות – דרך קדומים, דרך בית-לחם… וכל-נפש משא לבה אתה תשא, כי כל-לב נאד של דמעות – דמעות-לקט הן, שלקטו מאת עם עני ויתום, עם נפוץ ונודד, הנושא בעל גלות ובעולו של עולם, זה אלף שנים ושמונה מאות ועוד כמה וכמה שנים…    ידודון… והררי-עד מסביב יעמדו ישתאו ליגון-עד זה, יגון נודד שאינו פוסק… ולאן הן הנפשות, נוגי-בני אדם? אנה ישאו צער עמם ולבם – נאד של דמעות?    לא לנשיאי הרים מעטרי זית, המעפילים לראות מראש דורות ועד אחרית, לא לסלעי-מגור, שעל הגבעות הזדקפו ובמורא-עולמים וגאות-מהפכה התקדרו – לא להם תפנה בסבל יגונה נפש דואבה עלובה, אך אל גל אבנים זה שעלי קבר, אל ""נפש "" זו העומדת שם כעניה, כאלמנה על יד דרך מצפה – שמה, שמה יובא כל-לב דוי. באפלות, בצל כפה קודרה שם אבן עניה נצבה – אבן אמונה, משמרת עם עני נושא צערו של עולם – אל זו מצבת-הרחמים והגעגועים, שם במסתרים, ידבק חזה בעצמת-מכאובו, בלהב-אמונתו ומאויי-תוחלתו ושפך את לבו ונסך נסך דמעתו ודמעת עמו אשר אסף…    אבן, אבן, אבן! את פקודת-הדורות, קדושת התוגה! בך כבשנו פנינו העלובים, ומכאובי כלמתנו, כלמת העולם, באנחתנו לך לחשנו, ובנות ישראל – כמה נסכו עליך דמעות-תחנה ושחו לך נגעי-כל-דור, עמל-כל-איש, עצבון-אבות-ואמות ויסורי-הבנים, הקטנים עם הגדולים, ואת – מה-תעני, אבן? מה תגידי לאלה? – – –        … בדממת הלילה, בנפל התרדמה בשעה שרק נזירי-התוגה ערים יחידים, תועים וחולמים רזי-עתידות, חוזים מתהו ואורה עמומה עולמות לא-היו ונחמות לא-באו – בדממת הלילה, תצא תעלה אם ישראל, תעמד תשען על מצבתה, והיא מקשיבה בדומיה… נר-שמן צנוע, יד-אמונה הדליקה, מורה בקוו על איזו “פתקה”, עד דומם לצרה ולגלות, שהותירה איזו נפש נדכאה נכמרה – מורה ורומז לה בשתיקה: “ראי גם ראי. אם… ראי ודעי!…” ואם הרחמים – דוממה היא עומדת עלי קברה רואה ומקשיבה…    בהדו של יום תקשיב, כשהוא תועה במרום ונמוג במרחבי-בהו, בין הכוכבים… הוא הולך וקובל ומספר במרום מעשי כל-יום; כוכבים ברעדה ישמעו, וכרובים – דמעותם כטל עלי ארץ ירד. שומעת היא האם – ויודעת היא בצערם של בנים…""        ""… שרף מתעופף – הלא הוא מיכאל שר ישראל – ושירו אש, מגביהי מרומים ומרעיש עליונים:        הבו לנשמות, בני-אלים! הבו לנשמות, שרפי-שחק!    הבו לנשמות דבקות-שדי,  /  הבו לנשמות-מאורות!!    נשמות-אהבה, נשמות-קנאות, נשמות-ישראל –    דולקות בחשקי-יסורים, במאויי-מרום-וקדוש,    טובלות בנהר-די-נור /  ומעריצות ואומרות שירה    בחמדת-מות, במסירת-נפש – ב“שמע ישראל”!!        ורוחות וקולות באים נשאים: “שמע ישראל, שמע ישראל!” – הם טסים, דאים, וכצפרני נשרים על כפי-צורים, בצפוי הרקיע יחטטו, ינקרו.    שומעת האם את זאת – ויודעת היא כחו של ישראל…""        ""… צליל כבלים וחריקת טבעותיהם, – מקוה-עזנו, נערץ-הדורות, משיח צדקנו שמע וינער!…    מפרפר הוא אסיר-העולם בכבליו, מפרפר – ואינו שומטם, מפרכס – ואינו קורעם… וגדל הצער ועצם מאד. סתום-פה עומד כל-היקום ואנקתו חנוקה, – אין קול ואין אנחה, רק נשמת הגבור תשאף בלילה, תשם ברוח, מכה גלים באפל-חללו של העולם, ונגררות שלשלאות ומצלצלות, נמתחות וחורקות בכל-חליותיהן… ונוראה השעה. עצומה וכבדה – ומי ישאנה? –    שומעת האם – ויודעת היא, כי יש גואל, וגאל…    ודומם תשא גם חבלי המשיח… ציר-הצירים יאחז תבל, דחק גאלה עצורה וכבושה, ורחל – עיניה למרום, סובלת באהבה ומצפה נאלמה…""        “ככה תקשיב, ככה תשמע בכל-לילה, ואל לב מלא-רחמים תספג צער כל-הדורות ויסוריהם, תשאם בחבה, והסתננו שם בעצב, בכאב-אהבה וגעגועי-נצח, והיו לנטפי תקוה ותנחומים למרי-נפש… וכל-הבא ומשתטח על הקבר – והיניק את נפשו משד תנחומיה והתנחם והאמין, כי לא כלו רחמים, כי לא תמה ישועה, והלך והביא נחמה זו לאחיו בכל-מקום שהם, – והאמינו גם הם והוחילו כלם, זה אלף שנים ועוד כמה וכמה מאות בשנים” – – – – – –        וזרח השמש ובא השמש… והררי-עד יעמדו, עוד ישתאו לקבר עני זה, שזכרו נצח.    וממרחקים, מבינות להרים התמהים, מזך-הערפל, הר-ההרים נשקף, הר העברים, – אף הוא כל-היום יביט בדרך בית-לחם. מביט הוא, מיחל ומצפה – עד הצת בו אש-קנאות ובער כערמת-גחלים בתכלת הרקיע וצלמי ענניו… בוער, קודח הר-די-נור, עד שהליל בנצח יגונו ישופנו. וקדר וכבה בחשך – – – –       ד   אלף שנה ושמונה מאות שנים ועוד כמה וכמה בשנים… וכמה בשנים תקוות נכזבו, וכמה, אוי כמה, משאות-נפש צללו, צללו כעפרת ברב הימים!…    ימים שאין להם סוף… וכבר כבדו מזקן כנפי כל חזון, בלתה נבלה התוחלת, וקול הנחמה – אך נחרת-גסיסה…    אחרוני ימים, הערב זמנים – והחשך כסה ארץ…    ומה, אם-הרחמים, מה תקשיבי באפל? מה עוד ישא ויביא אליך ההד?…    קולות קדומים… מצוקות כל הדורות, בעותי כל העתים העלה השטן, והנה – “קול דמים צועקים”… זעקות הצער ואנחות הבשת יאנקו מן אדמות, יצעקו – אך במרום הכל נדמה ואין עוד עונה… אף מיכאל שר ישראל נדמה, שירו אש אינו מקדש עוד את יסורי החיים והמיתה. ומשיח – הוא אך צלצל בכבליו, וידמו… ודממה במרומים כאלו נתרוקנו, ויללה יתומה תועה, אובדת בשמים מבלי מצא לא מדת-הרחמים ולא מדת-הדין…    ובארץ?    הנה הארץ, הנה – ארץ-קדומים, ארץ עלומים, ארץ-אבות… הנה סלעי-שיבה ההם, ועליהם עוד חלום-העלומים וגעגועי-אם צעירה ירח משמים יסך, ועבות-כרובים בדממת מיחלים נשאים –    היש עוד תוחלת לארץ וחסד במרום? – והחרדה והשואה מאין תבא ביללת היאוש וצעקות הרצח?    הס… שתי כנפים כבירות עולות מן הצפון כעתרת העשן, נפרשות, נמתחות, מאפילות – כנף מזה חברונה וכנף מזה הרה העברים מפרישות חשכה… וראש להן קודר שלח מבין האגפים ויפן ויבט אל ארץ באשו הזעומה, ופניו נעוו:    – “אח-חה-חה!” – נאק שחוקו כקול ינשוף אים ויעבר בגלגל הנדהם…    נעור סמאל ויקשקש כנפיו בסופה וכעיט עלי טרפו יסתובב בעלטה ונאק ולעג, ואחריו שועלים יליל-ישימון יעערו, – ושחק והיליל הלילה לכל אשר היה ואשר יהיה:    – ""תוחלת וחסד… הוחילו, מיחלי עולם, כי טוב, כי לעולם חסדו! – נותן מיתות משנות לחייכם המשנים ויעש לכם צוארים לשחיטה, פנים לרקיקה, גלגלות לנפץ ולבות חרדים – לקרעם כדג…    ""הוחילו לאל, אשר גדל לכם תפארת-בחורים – למהפכת ולתליה, וירם בתולות בהוד יפין – לנבלה ולמדושה, וגבורים וקדושים הקים מבניכם – כי איש את רעהו בקנאתם יאכלו, וירב לכם קדשות מדור דור – לחלל אשה ברעותה.    ""בגבורתו – אם על פרי בטנה תרטש, ודמי ילד בחיק אמו ישפך, אבות מעל בנים יקחו, ובנים מעל אבותם, – מפזרם בעולם, ואלמים, גלמודים ונשכחים יתעו ידעכו, ואכלום כעסם ונולותם כתולעים בבשר החי…    ""יגדיל חסדו – ולמד לשונם לרנן ולחנן בכל-לשון על פת-לחם וגמיאת-מים, על צל-קורה ואור-נר, ושמעו נדיבי-עמים והתעוררו ועשו להם חסד וצדקה, כאשר אהב…    “הוי, אח-חה-חה!! – אשרי המחכים, כי לעולם חסדו!” – –                                           ***    סערה פרשה אם-הרחמים כפיה… ימין ושמאל תפנה, אל הרי חברון ועברים תשא עין, והם מתכסים בשואה, מתעלמים מן העין כלא היו – ולבדה היא… העלטה ביללת-שחקה סוערת לועגת, וגבר סמאל וכל-פריצי החשך מסביב יהמיון…    – ואתה מיכאל, אור-ישראל, איכה?!    בין אבני המקום שרו של יעקב לואט שם פניו בכנפיו, והן רופפות ורותתות עליו ככנפי צפור גוססת…    – למה תחשה? – מה-נדמית, עזי וזמרתי בלילות?!…    – “כי אזלת יד… שבתה שירת עמי, כי רקב ונבק כל-לב – וישאר אך הכאב”…    – והגואל – העוד לא הוצק ויקש בפטישי העמל והאון, כי יקום ירע נחשתיו וינתק מוסרות? –    – “כבר התרו אסוריו. התרו, וישלח לחפשי – ונדח בבשתו כמוני, תועה הוא בין הרי יהודה ואפרים, על מושבות ישראל” – –                                          ***    ושחק והילל הלילה לכל אשר היה ואשר יהיה.        … בושה וחפרה כורעת האם, הסתירה פניה:    ""ומה? הרק חלום עועים חזיתי כל-הימים?… הזה הוא חלום אלפי השנים וזה פתרונו?…    “ולמה, בני אוני, נחמתיכם רמיה מדור דור, ולא מתם כמות האדם?… ולמה רויתי צער רותח ואצקנו בדמעות תקוה, ולשום מה קבלתי באהבה יסורי-עולם והפכתים רחמים?…”    ורחמי כל-הדורות בלב האם נכמרו עד כי בערו, ותהי כאש עמומה הקודחת מתוך הענן – – –    ויהי כי נצבה ותגל פניה – והנם דולקים אימה… דלקה נפלה ברחמי-עולם ויתלקחו!…    ועם הרעם אמרתה רעדה:    ""רב לי… על מרמת כל הדורות וחרפתם, דור אחרון עתה באחת ינחם… נחמה אחרונה עתה בי נוצרה – ואליכם, בני, עלובי דור-דור, עתה באור אשה אשאנה – נחמה-נקמה – –    ובת-לבה הגביהה עוף – ותנשא בסערת העלטה ותבקע כברק – ותעבר ים.    – אם-נקמות! אם-נקמות הופיעה לישראל!!                                                ***   ה   אם-נקמות, אם-נקמות הופיעה – ואנחנו כלנו ראינוה – –    גם אנכי ראיתיה:    ראיתיה על תהלוכות המונים, עדרי בני-אדם – והיא מרחפת על דגליהם חמוצי הדם;    ראיתיה על ילדים – תינוקות יוצאים מבית-רבם, הולכים בשירה ונופלים בגחלי אקדוח ורעמי תותח;    ראיתיה טשה על גופות מושלים קרועות ומבוסות בחוצות ועל ברקדות הנבנות ונהרסות בתוך נחלי דם ושברי אדם –    ראיתיה – והיא מוציאה את בניה לגרדום, לתליה, וליריה, ולא תדע רחם!    ונאבק האדם באדם, ונפלו שניהם חבוקים ומתבוססים איש בזרמי דמו ודם רעהו הרותח – והיא עוד עליהם בוערת… וגססו חרוקי-שן ושאפו… תפח נפשם, ונקמתם לא רויה!…    ראיתיה אף גם שמעתיה;    שמעתיה במפץ במבאות ובהרס חומות וחיל – ותרעם: “נקם ומות!”    שמעתיה מתרועת מלחמה, משירי מרד, משאגת חרות, מנבחת שעבוד – והיא צורחת: “אך נקם!” –    שמעתיה גם בזעקה החוצבת להב: “פועלי עולם התאחדו!” – והיא עליהם מאדירה בקול: “לעשות נקמה!!”    תרועות שונות על כל-לשון ועל כל-שפתים דולקות תצוחנה – אך קול-לב אחד פורץ מן הגרון – לב נואש בוער בחרפה, שואג ברצח:“נקם גלות, נקם אבות ובנים מדור דור!”…    ראיתיה, שמעתיה:    בראש אחד מבניה המפקרים תנפץ עשרה ראשים, ואת השרידים, פריצי-אנוש, מחריבי-עולם, תשלח במדינות כצרעות הללו, כזבובי-מות תוססי-ארס ונושאי-חבלה – הרס והרג בערים וכפרים וכליון חרוץ לבית-יעקב בנקמה – – –    והולך המות שנון המלתעות, קבר-פיו פעור, ובשאול-גרונו נחרת דמים שוחקת…                                         ***    ראיתי את המות ואת הכליון ואמר:    “הנני אפלה… אך אפלה נא על ארץ-חלומותי וגעגועי נעורי”… מילדותי לה קויתי, נשאתיה בלבי ובלילה על משכבי לה שרה נשמתי, דמיתיה, שויתיה לעיני רוחי – עתה אפלה נא עליה ואמרה:    ""מולדת-רוחי, ארץ תקוה כוזבה! את-דמי הפעם בפניך אשפכה – סבאי, ארץ, ודעי, כי נאמן הייתי גם אחרי נכזבת – סבאי ודעי כי חנפת! –    ""חלום-זהב משכר ומדוחי תוחלת מעמך לעולם נשאנו – עתה יטש נא הדם מלב קויך על חולותיך, ציון! ויעידו שמים ויגידו: פה נולדו חולמי העולם, תועי-התקוה, ופה השלכו פגריהם, עדי הרמיה ודראון הזמן.    “ואדי בלהות מדמינו יעלו והבעיתו מראשי הרים כל-באי-עולם, וידעו כי שקר כל-חלום, כי אבדה כל-תקוה לעולם ומלואו”.                                                 ***    וארד הימה ואסע ואבא גולה, סר ומר ארצה האבות.    – – – ולמה זה תתיפי, ארץ חנפה? – חדלי מרב כשפיך! למה תפרשי זכי שמיך, תעטי ארגמן וצבעוני כל-זהר? וזהב חולך מה-תרפדי, תציעי, תניפי – משכב דודים תחליקי? –    גם במניפות תמרים תנופפי על פניך, גם בפרחים ושושנים ככלה תתעדני ובריח תפוחים עוד תשתכרין – חדלי בוגדה!… מה-כזבים עוד תפיחי במשובת רוחותיך מפנקי חיקך, מטמון זרים?!    ידעתיך! הנה הנך קרקע בתולה, אדמת חמדה, נודפת אביב – אך מה-תעירי ומה-תעוררי? אילו חושים תאבי תחדשי בי בקסמיך? איש מצוק אני, בן עם גולה ונואש, וכבר נקרע לבבי בקוצי הצרה והאון – לא אחוש לך! ואת-מחי – אותו לא תכחישי גם בחן-הורים, ברגשי-מולדת ושפוני קדשה…    … הרים מעלפים רזי-שמים וערפלי-דורות, טמוני-מערות מעון-חוזים, עורקי-ציה… מה-תביטו בי תשאלו: “מה-לך יתום נע ונד?”…    לא אבה, לא אשמע!    לא אשמע במשק נחלי איתן שואגים כאלפי אריות, כתרועת מכבים ביום קרב, לא אראה בסלעי-מגור, צורי-שדי, עליהם שמשון ואחיו הדנים טפסו וידלגו, – לא ידעתי את-אבותי, אשר פה נפלו, נקברו, לא ראיתים! – את-בניהם אני רואה, תולעי-יעקב אלו ורמת בשרו!    ואתם, השמים – הו, שמי לילה אלו מאחזי העינים! – עד אן תרמו בעדנת-תפנוקיכם, ברמזי כוכביכם ולא תבושו?… עד אן תונו בני-אדם, כי זכותם, כי רוממתם, כי קדשתם, כי שאננתם? אתם, אתם, עוכרי עמי! אתם שגדלתם לנו חולמי-עולם, חוזים הוזי-תקוה לבהלה ולדראון!…    …אל הים! אל הים, הרותח בקצפו תמיד, אטושה! כפריץ חיות אתו יחד אשאג לילה, – עם כעסו כעסי אשלח, כי לבי כלבו ירעש!    הים –    גם אותו, מכשפה, ישנת וירדם לרגליך.  גם עליו נסכת קסמיך, והוא דובב לך אהבה מן החלום, ועורו רועד לו עדנה, מצטמק ומרטט באור כוכבים וירח… ואורות, אורות תועים, שם מרחוק, ירפרפו, ישקרו ושרביטי נגה מרחוק ישלחו… את מי תעלי שם בקסמיך?    אניות הן, ומשם הן באות… באות ונושאות שרידים-מרודים – “ושבו בנים לגבולם”… בנים מפליטי ההרג, שרידי השגעון והנקמה…    – הו, אמללים! גלמודים-יחידים, מי קראכם הנה ותבאו?    – אנכי, אנכי קראתים – קול ממרחב-ים ומאפל-לילה בטוחות יענה: – הנה קראתים, והמה יבואו…""    – למה?    – “כי לא תם עוד החזון… עוד חזון לישראל בארץ הזאת, עוד חזון לו בתבל כלה” – –    ולעיני חזון, – איש שיבה קודר, וגבה לו וגון-תכלת לו בזהר הכוכבים, וקוצותיו-כסף על שכם וחזה ישתלשלו. פלח ירח מאדם בחשכת הענן מאחוריו ירד, כגחלת לוחשת הימה שוקע – והוא נצב… משיבת-גביניו וריסיו המעבות עיני-עלומים בנגהן נשאות ואל ההרים, תעלומות מרחקים, מזרחה תבטנה…    ואני נופל בקסמי החזון, לבי הלם פעם, לבי באלמות-עלומים אל לב האדמה ידפק – אדמה נחמה…       כתוב ראשונה באב-אלול התרס""ו, יפו.       "
6604,חיים לנסקי,385,1,4,4,1,0,0,חיים לנסקי,"   	 	 	       ושוב בי נעור הטרוף העתיק    והממני.    בגן שוב ארוץ ללא שיח ושיג    – מי אני?    שדרות, משעולים… אני רץ, נכשל, קם…    – כלום זו את היא?    עמדי, עמדי, זה אני, בבשר ובדם.    עוד לא מתי.    האח! אחזתיך, שרוולך כה לבן –    חבצלת!    אוי ואח! בידי נוף אילן, נוף אילן    מכסה אבק שלג.    ומבעד לסבך למולי שן יחשוף    ראש קרח.    זה שוחק למשבתי הרמאי הצהב,    הירח.        "
2827,שלמה אבן גבירול,40,1,1,1,1,0,0,שלמה אבן גבירול,"   	 	 	     נחר בקראי גרוני,  דבק לחכי לשוני,  היה לבבי סחרחר  מרב כאבי ואוני,  גדל יגוני וחדל  מתת תנומה לעיני.  כמה איחל וכמה  יבער כמו אש חרוני?  אל מי אדבר ואעיד  ולמי אספר יגוני?  לו יש מנחם מרחם  עלי ויאחז ימיני,  אשפך לבבי לפניו,  אגיד קצה עצבוני:  אולי, בזכרי יגוני  אשקט מעט משאוני.  שואל שלומי, קרב נא  ושמע כמו ים המוני!  אם יש לבבך כשמיר –  ירך לרב דראוני.  איך תחשב כי אני חי  על דעתך דאבוני?  המעט היותי בתוך עם  יחשב שמאלו ימני?  נקבר – אבל לא במדבר,  כי אם בביתי ארוני,  נכאב, בלי אם ולא אב,  צעיר ויחיד ועני,  נפרד בלי אח, ואין לי  רע לבד רעיוני.  אמסך בדמי דמעי,  אמזג דמעי בייני,  אצמא לרע ואכלה  טרם כלות צמאוני –  כאלו שחקים וחילם  בין תאותי וביני!  נחשב כמו גר ותושב  יושב בשבת יעני  בין כל פתלתל וסכל –  לבו כלב תחכמני.  זה ישקך ראש פתנים,  זה יחליק ראש ויני,  ישים ארבו בקרבו,  יאמר לך: “בי אדוני”.  עם – נמאסו לי אבותם  מהיות כלבים לצאני,  לא יאדימו פניהם –  כי אם צבעום בשני!  בשאת משלי יריבון  עמי כמו עם יוני:  ""דבר שפת-עם ונשמע,  כי זה לשון אשקלוני!""  עתה אדקם כמו טיט,  כי קלשוני לשוני.  אם אזנכם היא ערלה –  מה יעשה פעמוני?  לא יוכלו צואריכם  לשאת זהב שהרוני.  לו פערו הפתאים  פיהם למלקוש ענני,  נטף בשמי עליהם –  בשם ענן קנמוני.  אוי לתבונה ואוי לי,  כי גוי כמו זה שכני!  דעת אלהים ישימון  כאוב וכידעוני.  על זאת איליל ואספד  אשית במו שק מלוני,  אכף כאגמון ואצום  שני חמישי ושני.  מה זה איחל אני עוד  או מה יהי בטחוני?  עיני בתבל תשוטט –  לא תחזה בה רצוני!  תיקר תמותה בעיני,  תקל אדמה באזני.  אם ישט לבי לדרכה  לטמן בחבי עוני –  ישב עמלי בראשי,  ירד בחיקי זדוני.  נפשי כבודה תמאן,  כי עם כבודה קלוני!  לא אעלז בה לעולם,  לא יעלז בה גאוני –  לו קראו לי בני-עש  “סורה שבה-פה, פלוני!”  כי היתה האדמה כעל עלי צורוני.  מה לי אני עוד בתבל  לולי שאת עורוני?  נפשי במותי תרנן,  לו מצאה צור מעוני.  אקוץ בחיי ואמאס  להיות בשרי מכוני,  כי יום ששוני – אסוני  וביום אסוני – ששוני.  איגע להבין ואדע  ככלות בשרי ואוני,  כי סוף אנחה – הנחה  ועקב רזוני – מזוני.  אדרש בעודי, אחפש  כמצות שלמה זקני:  אולי מגלה עמוקות  יגלה תבונה לעיני,  כי היא מנתי לבדה  מכל עמלי והוני.     (1038)       "
145,יהודה ליב גורדון,2,1,3,3,1,0,0,יהודה ליב גורדון,"   	 	 	     על ספרי הקטן לך שי הובלתי    כניתיך “סופר עצל ורפה ידים”,    יען כי לא תשמיע קולך בין חוברי חבר;    ותוכיחני אמש כי עשה הסכלתי,    כי פועל צדקות ועז אתה הגבר –    אך כי לא ישיר איש על צוארו רחים.    ולמי הגדת זאת, אחי נשוא פנים?    האני לא אדע נפשך, ערכך לא אוקירה?    האני, מורה מאד שתי עשרות שנים,    נפש עמל כמוך ופעלתו לא אכירה?    האני לא אדע כי המורה לעם סגלה,    חמור גרם הוא אך לא ישא שכר,    לא אדע כי על רב עמל ופעלה    הנותן דמים לאנשי דמים אותך לא זכר?    כי איש בזעת אף מפרנס אשתו ובניו    עושה צדקות הוא בכל ימיו ושניו,    כי איש לא ישב בצל אף כי יאכל בצל    לא רפה ידים הוא, לא יקרא עצל?    האני טרם אדע כי סופר מהיר אתה    גם עד לא בשיריך אמש לי זאת הוכחת?    אך כי רוח השיר עזבך, ידעתי עתה.    יען כי מה מיטב השיר ויפיו – שכחת.    הנה בכבד-ראש עניתני תשובתך הנמרצה    ותשכח כי כתבתי – רק בדרך הלצה.   (ביום מלאו לי מ""ו שנה).       "
1633,יהודה הלוי,26,1,1,1,1,0,1,יהודה הלוי,   	 	 	     בעת נרפש מקור השיר ונשחת    מאסתיהו ונפשי געלה בו    ואיכה גור ארי יט אל נתיבו    ושועלים קטנים הלכו-בו.         
2234,שמואל הנגיד,32,1,1,1,1,0,0,שמואל הנגיד,"   	 	 	    פראגעה אבו אברהים בן כלפון באביאת ראית אתבאתהא הנא  וענהו יצחק בן כלפון בבתים ראיתי להעתיקם הנה     חטאתי כמו ארץ רחבה, /  ופשעי לא מכפרת תשובה,  ומי חסדו מרומם עד שחקים / בודאי יאהבני נדבה,  ואם אפשע ולא ישא לפשעי – / שנינו נחלק פשע וחובה.  בנפשי, איש ברב כעסו בחנתיו / וריבותיו, ועלי המריבה,  והטה לי בעת קצפו רצונו / בלב שלם, בלי שנאה ואיבה,    [5]  אשר נסמך ונסעד על אגפיו, / ונחסה בו בכל צרה קרובה,  בחכמתו ודעתו ועצתו, / וניבו על לשונו הערבה.  ברחב לב, ברחב כף, ברחב / מקום מלון לכל הולכי נתיבה.  אחי מוסר, שארית עם נדבות, /  אבי חסד, אחי נפש נדיבה,  שמעני, ואחר כן תדבר:  /  לשדך תחלק אתה וציבא.     [10]  נתנני לחץ ברור אלהי, / וכל חכמה רחוקה – לו קרובה,  וכל גבור ואיש לחם בשורו / לערכו, נס אחוריו ואני בא.  ארדף מחנה גדול לבדי, /  ואניס, ואני אחד, רבבה.  רכב על במתי עב קל רצוני, / ואבעט במלכים לרכיבה.  אני עולב לכל ממרה אמרי, / ונשמתי בכף רעי עלובה.     [15]  ידיבני כמו דונג לשון רך, /  ורוח פי לכל ברזל מדיבה.  נהרות ימחאו הכף בעברי, / ולפעמי מצולת ים חרבה.  אני אוהב וגם חושק לכל בר, / וכן נפשי לכל נבר אהובה.  ולא מרמה לכל אדם עלי פי, / וחיתי לכל עצב עצבה,  ואלו ילדו מאין נקבות / גברים – לא ילדתני נקבה.       [20]  ולמה תחזני על נקלה –  /  ונפשי מעפר רגלך חצובה,  אבותי מאבותיך קצובים /  וככה ממך נפשי קצובה;  ידידותם נצר נא לי, ושמרה / ידידותי, וזכרה לי לטובה.  השיבני ושובה לי, בטרם /  תהי מרגזך נפשי משובה,  יחיך אלהיך ויפדה /  בנפשי נפשך הנאהבה.         [25]          "
4930,יוסף אבן זבארה,92,1,1,1,1,0,0,יוסף אבן זבארה,"   	 	 	    [למה היה הקוף מקפץ על צוארי נשי המלך?] /    ויהי אחרי לכתנו כברת ארץ ואנחנו רוכבים איש על חמורו, ויאמר אלי עינן ""שאני או אשאך / ונהלני או אנהלך. / ואמר אליו “הלא אתה רוכב על חמורך ואני על חמורי, ואיך אשאך או תשאני, / ואנהלך או תנהלני?” / ויאמר אלי “זה דבר הפריזי עם סריס המלך”. ואמר אליו “ומה היה הדבר?” אמר: היה מלך אחד מגדולי החכמים והמלכים והיה לו נשים רבות ופילגשים, ולילה אחד חלם כי היה רואה קוף אחד ימיני מדלג ומקפץ על צוארי נשיו ופילגשיו. ויהי בבקר ותפעם רוחו / וסר מעליו כחו  / ויאמר בלבו: אין זה כי אם מלך אלימן יורישני ממלכותי / וישכב את נשי ואת פילגשי על מטתי. / וישכם בבקר ויבוא לפניו אחד מסריסיו הרואים את פניו / וירא אותו נאנח ודואג / ולבו חם בקרבו נוהם ושואג. / ויאמר לו “אדוני המלך, מדוע נאנחת / וראש שמחתנו קרחת? / גלה סודך אל עבדך בן-אמתך / ואולי אסיר מלבך דאגתך”. / ויאמר לו המלך “חלום חלמתי / ובו מר ממות טעמתי. / התדע בכל אלה המקומות / איש נבון וחכם בפתרון חלומות?” / ויאמר “שמעתי כי איש אחד מן החכמים / בינינו ובינו מהלך שלשת ימים / הוא חכם ונבון ונבר / ויודע פשר דבר / ויותר: / כי הוא כל חלום עמק וסתום פותר. / ספר לי את החלום ואלך אליו”. ויספר לו ויאמר “לך לשלום!”    וירד הסריס אל ביתו וירכב על פרדתו / וישם לקראת הפותר מגמתו. / ויהי בבקר וימצא פריזי אחד והוא רוכב על חמורו. ויאמר לו הסריס “שלום לך, עובד אדמה, / והוא אדמה ואוכל אדמה!”. / והפריזי שחק על דבריו. ויאמר הסריס “אנה תלך?” ויאמר הפריזי “לביתי”. ויאמר הסריס הזקן “שאני או אשאך!” ויאמר לו “אדוני, איך אשאך – ואתה רוכב על פרדתך ואני רוכב על פרדתי?”. וילכו עוד כברת ארץ ויראו חלקה אחת מלאה חטים, ויאמר הפריזי “ראה, מה טובה חלקה זאת ושבליה יושבות על מלאת!” / ויאמר הסריס “אם אין חטתה  נאכלת”. / ועוד הלכו מעט מזער וראו מגדל נשא ובצור / ובנינו בנין יפה והוא עומד על הצור / ויאמר אליו "" ראה המגדל הזה, כמה הוא יפה ובצור!""/ אמר הסריס “בצור הוא מבחוץ, אם איננו הרוס מבפנים”. ויאמר הסריס “שלג בגבעה”. והפריזי שחק, כי היה בחדש תמוז ואין שלג בעולם. וילכו עוד ויראו דרך אחת מלאה חטים מכאן ומכאן, ויאמר הסריס “בזו הדרך עבר סוס עור באחת מעיניו ומשאו מצד אחד שמן ומצד אחד חמץ”. וילכו עוד לבוא בעיר ויראו מת שהיו הולכים לקברו, ויאמר הסריס “זקן זה מת או חי?” ויאמר הפריזי בלבו: איך יראה בדמותו מן המשכילים / והוא מגדולי הכסילים! / ויהי כי פנה היום לערב / ויאמר הסריס “היש הנה מקום ללון קרוב?” / ויאמר הפריזי “הנה לפנינו כפר אחד ושם ביתי ומקומי, / כבדני נא ובוא אל ביתי, גם תבן גם מספוא רב עמי”. / ויאמר “הנה נשאתי פניך לעשות כטוב בעיניך / ולבוא אל ביתך כרצונך”. / ויבוא אל ביתו / ויאכל, וישת , ויאכיל לפרדתו, / וישכיבהו על מטתו . / וישכב הפריזי עם אשתו ושתי בנותיו לפניו.    ויהי בחצי הלילה ויעור משנתו ויאמר לאשתו ולבנותיו “כמה הוא סכל האיש הזה הבא אל ביתנו הלילה! קרני בדרך והלאני כל היום בדבריו / והוגיעני במאמריו”. / ותאמר לו אשתו / “ומה ראית מסכלותו?” / ויספר להן דבר המשא והחלקה והמגדל והשלג והדרך והמת ומענין מאכל האדמה. והוא היה חושב כי היה הסריס ישן – והוא ער / ולבו הולך וסוער. / ותען בתו הקטנה / והיא בת חמש עשרה שנה / “אין האיש כי אם חכם ונבון, אבל אתה, אבי, לא שת לבך אליו / ולא הבנת שכל מליו, / כי כל דבריו בחכמה /ומאמריו בדעת ומזמה. / מה שאמר הסריס עובד אדמה ואוכל אדמה / רצונו לומר כי כל מה שהאדם אוכל יוצא מן האדמה. / ומה שאמר כי אתה אדמה, האמת כי עפר אתה ואל עפר תשוב. ומדבר המשא אמת אמר, כי כל ההולך עם חברו בדרך ומספר לו דברים ומלים / ואומר לו חידות ומשלים, / ישאהו  וינהלהו / ומתלאות הדרך יניחהו / וממחשבות רבות ירחיקהו. / ומדבר החלקה אמת אמר, כי אולי בעליה איש רש ולקח דמי החטים וימכרם / או לוה עליהם בטרם יקצרם. / ודבר המגדל גם כן אמת אמר, כי כל בית אשר אין בו בר ולחם ומזון / הרוס הוא ואין בו כי אם אימת רזון. / ומה שאמר ‘שלג בגבעה’ רצונו לומר שזקנך לבנה / היה לך להשיבו ‘הזמן גרמה’. / וענין הסוס שהיה עור מאחת מעיניו אפשר שהכיר בו בעבור ששני השדות מהאחד היה נאכל ומהאחר לא. וענין השמן והחמץ הכיר בהם כי החמץ שורף את העפר והשמן לא. ומה ששאל על המת / האמת אמר כי שאל: אם הניח בן – הוא חי, ואם לאו – הוא מת”.    ויהי בבקר ותאמר הנערה לאביה “אבי, קדם שילך זה השר תן לו לאכל מה שאני נותנת לך”. ותתן לו שלשים ביצים וקערה מלאה חלב ולחם שלם. ותאמר לו “לך ואמר לשר כמה ימים חסרו מן החדש ואם הירח במלואו ואם השמש שלם?” וילך הזקן ויאכל שתי ביצים ומעט מהלחם ושתה מעט מהחלב ויתן השאר לשר וישאלהו כל הדברים שאמרה בתו. וישב השר ויאמר “אמר לבתך כי אין השמש שלם ולא הירח במלואו וימי החדש חסרו שנים”. ויצחק הפריזי ויאמר אל בתו “הלא אמרתי אליך שזה השר הוא שוטה! שאנחנו בחצי החדש – והוא אומר שחסר שני ימים מהחדש”. ותאמר בתו “אבי, שמא אכלת שום דבר מהדברים שנתתי לך?” ויאמר הפריזי “אכלתי שתי ביצים ומעט לחם ושתיתי מעט מהחלב”. ותאמר הנערה “עתה נודע לי כי איש חכם ונבון הוא”.    ויהי כשמע הסריס דברי הנערה / אשר היא קולעת אל השערה / נבהל מחכמתה ותמה. / וישכם בבקר ולא התמהמה / ויאמר לאביה “ארצה לדבר עם בתך אשר היתה מספרת עמך הלילה”. וייטב בעיניו / ותעמד בתו הקטנה לפניו. / וידבר הסריס עמה וישאלה ויחקרה, / ומצאה חכמה ומשכלת בכל דבריה. / ויגד לה את כל לבו ואת דבר המלך וחלומו. / וכאשר שמעה את מספר החלום, אמרה “אני אגיד פתרונו למלך אם אראנו ,/ אבל לאיש אחר לא אגלנו ”. / ויחל הסריס את פני אביה ואמה לתתה להלך אתו, / כי בלכתה יהיה לו כבודו ותפארתו. / ויתודע אליו כי הוא סריס המלך / ובמצותו הוא הולך. / ויירא הפריזי מן המלך כי הוא אדוניו / ויאמר “יעשה אדוני כטוב בעיניו”.    ותלך הנערה עמו ויביאה אל המלך ויספר לו כל הדברים אשר קרהו , ואיך אמרה כי היא תגיד למלך פתרון חלומו, / אם תראנו על כסא הדומו . / ויראה המלך ותיטב הנערה בעיניו / ותשא חן וחסד לפניו, / ויביאה אל החדר וידבר עמה בסתר ויספר לה את חלומו. ותאמר “אל תירא, אדוני המלך, מכל אשר בחלומך עבר, / כי שלום לך ואין דבר./ אכן אבוש להגיד פתרונו, / פן אגלה למלך קלונו”. / ויאמר “מדוע תכלמי / להגיד פתרון חלומי – / ואין איש עמי?” / ותאמר “אדוני המלך, חפש את נשיך / ושפחותיך ופילגשיך / ותמצא ביניהן גבר לבוש בגדיהן / והוא עולה על גביהן ושוכב עמהן – / והוא הקוף אשר ראית קופץ על צואריהן!” / ויחפש המלך בכל נשיו ופילגשיו וימצא בתוכן בחור אחד נאה / יפה תאר ויפה מראה / משכמו ומעלה גבה מכל העם / הכסף והזהב לפניו יועם. / ויקחהו  וישחט אותו לעיניהן / ויזרק את דמו על פניהן / ואחר כך הרג אתהן. / ויקח את הנערה לאשה / וישם כתר מלכות בראשה, / וידר נדר לבלתי תשכב בכל ימי חייה אשה אחרת בחיקו / והיא תהיה מנת כוסו וחלקו.         "
3598,אברהם אבן עזרא,46,1,1,1,1,0,0,אברהם אבן עזרא,"   	 	 	       אלהי, חקרתני ותדע מזמתי  ורעי למרחוק ושבתי וקימתי.  בנת כל תכונתי וארחי ורבעי את  זרית, והסכנת דרכי לא בעצמתי.  ראית דבר לבי בטרם קצה מלה  בלשוני, וידעת אחריתי ותמתי.  הן קדם והן אחור צרתני ועל ראשי  שת כף ימינך, וידך באדמתי.  מלאת שמי שחק ואחרית ים,  אן מרוחך אלך – ושם אתה לעמתי?  חשך לא ישופני, כי אין ממך יחשיך,  ואתה אשר תוציא לאור תעלמתי  הן קדם קניתני ובבטן תסכני  ותעש בתחתיות את עצמי ורקמתי.  גלמי ראתה עינך ועל ספרך כלם  יכתבו, ולא אחד מהם אז בקדמתי.  ולי יקרו למאד רעיך ומה עצמו  ראשיהם, ומה נבער כל דעתי וחכמתי.  אודך על פלאיך, אודך על חסדיך,  בך מעמד גויתי, לך רוחי ונשמתי!            "
884,משה אבן עזרא,11,1,1,1,1,0,0,משה אבן עזרא,   	 	 	     קומה לשחר את-פני עפר/ אחי וריח גן וכוס ישן    ושתה בעת עצו בני ימים / עינם וממך הזמן ישן.          
6456,שלמה מנדלקרן,382,1,3,4,1,0,0,שלמה מנדלקרן,   	 	 	    ההולך בגדולות ובנפלאות ממנו       עלג המשורר יתהלל בשער:    כי מיום כתבו ובעודו נער    אך שפת בני אלים הוצקה בגרונו    כנים דבריו גם צדקה אמרתו –    הן כל־גבר לא יבין את־לשונו    ולבן־תמותה הלא זרה שפתו…          
6585,חיים לנסקי,385,1,4,4,1,0,0,חיים לנסקי,"   	 	 	       הרעילני עשנן של רכבות…    שוב אין לי בקבע אחיזה.    שלום עולם לכם, קברי אבות!    כה לחי, ילדי בעריסה!    אילנות, גשרי־ברזל, פנסי חצות –    כל זה טס אחורנית, אחורנית.    רע הדרך בו, נפשי, פנית.    כבר לא פעם תרנו ארצות,    אך מולדת לא נמצא שנית.        "
601,חיים נחמן ביאליק,6,1,3,4,1,0,0,חיים נחמן ביאליק,"   	 	 	    (שיר ערש)      הלבנה תשמר  על כוכביה.  כרועה על עדרו      בעין פקוחה.  ישן, אפרוחי,  על ידך אמא,  ליל שלום לך      ושנת מנוחה.  מלאך טוב יפרש  עליך כנפיו  וחלומות רעים      אל יבהלוך.        "
230,רחל בלובשטיין,5,0,3,4,1,0,1,רחל בלובשטיין,"   	 	 	     ובכן – הדרור. האזקים הללו,    אשר עמדו בפני גרזן-המשטמה –    משור השעמום נסר קמעה קמעה…        ובכן – הקץ, אליו התגעגע    ומפניו ירא בסתר, והלב    איננו שש, אם גם לא עוד עצב.       כ“ט טבת, תרפ”ט       "
3735,אברהם אבן עזרא,46,1,1,1,1,0,0,אברהם אבן עזרא,"   	 	איך מלאני לבי (תוכחה) 	     איך מלאני לבי / לטמן עוני בחבי?    על זאת כח אין בי, / נשבר לבי בקרבי.    בי שרעפי נענו / כי לדרש טוב מאנו,    אני הוא אשר עשיתי / ואשר הרעתי.    רעדה מלאו מתני / כי נבהלו רעיוני    ובלב אימה אהגה: / הסכלתי ואשגה.    מדוע נבערתי / ואמת לא שמרתי,    ולא חשבתי בתוכי: / למה זה אנכי?    עיני לא פקחתי, / ואיככה שכחתי    יום בו ינוס לחי / וסר ממני כחי?    זלעפה אחזתני / וכלמה כסתני –    ויהי כמים ראשי / ואשפך את נפשי.    רוחי פחדה, לדעתה / כי ביד אלהים עתה,    ולמשפט יביאנה / ואיש לא יצילנה.    הבט, יוצרי, וראה: / אני עבדך הנכאה,    כאין כל מאויי, / זכר כי רוחי חיי.        "
4305,אלתר לוין,50,1,3,4,1,0,1,אלתר לוין,"   	 	 	     חולמות עיניך בערב,    באהבה ורחמים וצער;    מתמוגג השמש בחסדך,    נחתך לבבי בתער…        מי ילחם בעיני החמלה!    גם שמשי ולבבי    מכים נסוגו ברעדה!        גם אוהב, גם נביא,    עשוני עיניך, אילה!    מזיוים נבאתי:        מחר כי תשקע לה חרסה    אנכי נקיתי;        בגוע המנון בהרים    את לבי תגאלי–    תגאלי!..          "
6856,פניה ברגשטיין,426,0,4,4,1,0,0,פניה ברגשטיין,"   	 	 	     ידיד קטן בקר אצלי,  זאטוט נבון־מבט.  עליז הציץ לו פה ושם,  וגם ישב מעט.      והוא ספר לי וספר  על הא וגם על דא,  כל זה חשוב מאד־מאד  כי גם אני אדע.      על צפרים וציורים,  על רכב וגלגל,  ועל אשר היה יהיה  מחר, לכשיגדל.      עכשו צריך לרוץ מהר,  הן כה קצר היום,  ויש הרבה עוד לעשות,  על־כן שלום, שלום!              "
6645,חיים לנסקי,385,1,4,4,1,0,0,חיים לנסקי,"   	 	 	       שוב נחלנו תמס    של אור ומים וגליד.    סחור לבובית השמש    גליו הקימו יריד.    קלוח מגב קלוח    להדפה ולחטפה נחפז;    בלי הרף יגלגלוה    כגורי החתול פקעת פז.    יאה קנדסות לנחלנו    ועמקות – לאושת האבה.    ואין כאויר אביבנו    ולחיות שווה ושווה.   ד' באייר תרצ""ז       "
3215,שלמה אבן גבירול,40,1,1,1,1,0,0,שלמה אבן גבירול,   	 	 	         אדני אל אדיר עוטה אור כאדרת  מעון באחד ואין שני למחברת  אתה גדול מאז באין תבונה נחקרת  היית דגול עד לא פעלה נוצרת  לנו היכון לספר גבורת זרוע גברת  בדור ודור אמונתך מאין נגמרת  בטרם זרותים נמתחו ימינך נאדרת  הרים חסנת ותכונן שתיה נגדרת  ילדו טפוחי סערה וסופה נחרדת  ותחולל ימינך שעלים במדה נגזרת  ארץ כהה הופעת ותתויך גלה נבצרת  ותבל לכדת משברי צולות במוסרת  ומעולם מלאת גיא דשני ציץ וצמרת  עד נטויי זבול עטרת זקופים בכותרת  עולם סמכת זיז וצפור מרקק צנתרת  אתה ערכת שלחן ותקדם כרה מסדרת  אל פארת צלום בצורה מהדרת  צוית חק ויהי כן במלה נאמרת  קצה גדלתך נפלאה למזכרת  רבו פלאיך מספר במלה מבארת  שרתי אחת מני אלף וידי נקצרת  תקפת מאד תוכן שחקים בזרת  לך יי הגדלה והגבורה והתפארת      והתפארת אפדתך מאז פודה וגואל  נצח תקדש יושב תהלות ישראל  יקרך יצלצלו רבבות מיכאל  שירך יסלסלו אלפי גבריאל  לך עז יתנו צבאות רפאל  מהללך יתנו מחנות נוריאל  המלות המלות מזמרים לאל  חוקרים שם יה נקרא אכתריאל  זקופים כאחד לז ללז שואל  הללויה הללו אל      אל נקדש למעלה באלי אורים / ולמטה בבני בכירים  למעלה בגעש גלגלים / ולמטה בבני בחירים  למעלה בהלות הבזקים / ולמטה בועד ותיקים  למעלה בזמרת זקים / ולמטה בחסן חשוקים  למעלה בטהר טסים / ולמטה ביקרי יחסים  למעלה בכתר כרובים / ולמטה בלקח לבובים  למעלה במענה מלכים / ולמטה בנצח נסיכים  למעלה בשיח שרפים / ולמטה בעתר עטופים  למעלה בפצח פרופים / ולמטה בצרח צרופים  למעלה בקהל קדושים / ולמטה ברנת ראשים  למעלה בשירת שקופים / ולמטה בתכן תקופים      תקופים בשנן בשקד בשבח שירות ישביצו  בלהג בלמד בלקח לבבות יליצו  במען במלץ במרץ מלות ימריצו  בהגה בהוד בהדר הגות יהרביצו  בצהל בצוח בצרח צהורים יציצו  בעתר בערץ בעלץ ענוים יעליצו  בישר ביתר ביקר ישנים יקיצו  ברחש ברעש ברגש רגלם יריצו  והקדישו את קדוש יעקב ואת אלהי ישראל יעריצו.          
5247,דוד פוגל,206,1,3,4,1,0,0,דוד פוגל,"   	 	 	     ראה,  כל מי הנחל  חפזו לשטף למרחקים,  אך אילן עתיק  עודו מכביד על מצבתו,  שחוח.      קיצים רבים  גועו נוגים בדמי ארגמן,  אלפי נודדים חנו חרש  תוך מאפל צלליו.      אילן עתיק  עודו מכביד על מצבתו,  שחוח.      חפזו לשטף למרחקים. –        "
1523,יהודה הלוי,26,1,1,1,1,0,1,יהודה הלוי,   	 	 	     יה למיחלים הפק יד רצונך ולי אני    יום בך שאלים בני האמנים בחיק עני    כי יד גאלים קצרה מפדותי והנני  אמר אחלי יכנו שבילי לפני אל ואולי    יראה בקצר יד כל גאלי  הנה העבד הבן שנתתו תמול גביר    ונותו ביד כל צרר והיתה לך דביר    מתי מכבד-פה אשמע בשרה בהעביר  קול לשאר מתי טל ארות למתי מתי אל ומתי    אשמע בחצר קול למשרתי  ואלאה ראות קרת ירדפוני ומצאות    כי השנאות עוד בשאר פליטי מקנאות    כתמול מפלאות ידך בעדי שים לצבאות  תשאיר אחרי מברכות נעורי אנקם בצרי    דשון ואצר ושאר צררי.  דודי נצפנו לך דודי ועד אן אקו זמן    יום ינתנו תהיה לי לעזר ורחמן    יום קול יתנו צפי לך בישר ונאמן  אלי אבדי אספו לי חסידי כי לנצר שרידי    באו בנצר ישי מועדי  הן אם אחרו פעמי מרכבותי ונעצרו    יחד נכמרו נחומי עליכם וגברו    אהבה עוררו כי הנה גמלות יעוררו  חן למאהבי ונקמה לעזבי כי נוטר לאיבי    אני ונצר חסד לאהבי.  לשני הימים הראשונים של פסח        
3120,שלמה אבן גבירול,40,1,1,1,1,0,0,שלמה אבן גבירול,"   	 	 	         יום הפרוד כלו עיני בדמעתי / גם לילה אשחה ערשי בדמעתי    אם אזכרה רעי ־ הבל ינחמוני / או אקראה להם ־ לא יענו אותי    עמדו והביטו בי כוכבי מרום / כי נבהלו כלם מקול תלנתי    עלי חלי פרוד מכל חלי קשה / ובעת זכר מרפא ־ תעור מהומתי    אבי, בעת הלך, יתום עזבני ־ / משך לבבי בו, נתק מזמתי    איך אחיה בלתו? נפשי מאד כלתה / אליו וכמעט לא תרא גויתי    איך הזמן גבר, עשה אשר זמם, / פרץ גדרתי, הסיר משכתי!    יונה מקוננת מבין עצי בשם / לא לנדוד תהמה כי אם להמיתי    אנא, בלכתך אל דודך שאי שלום / אליו, וזאת אחת ממך שאלתי:    זכרי והגידי רב תאותי לו / משאת קצתה לא תוכל מגלתי    נזלו דמעי בה עת שכתבתיה / העט לעד אם לא אמחה בדמעתי.          "
6183,יהודה קרני,332,1,3,4,1,0,1,יהודה קרני,"   	 	 	     אלי, ציון, ואף קונן,  על בן יקר, פלחו מעיו;  אשה שכלה בעלה ובן שכל מאב,  אך את שכלת מבן.    אלי, ציון, וחצוב בשש:  “חיים אבי שאול”;  הוא לא נגאל, הוא מת באש,  אך בנו שאול יהיה גאול.        "
4246,רחל לוצטו מורפורגו,48,0,2,3,1,0,0,רחל לוצטו מורפורגו,"   	 	 	     מי זה ומי הוא זה?  אם אתה תחזה  אותו חוץ לעיר,  אזי הוא בעיר;  ואם הוא בעיר,  זקן וצעיר  כלם יכבדוהו;  הגד נא לי מי זה הוא.  בשבתו לפני העיר  יעלוז שדי וניר  חיל ורעד יאחזמו  אם ביער יפגשמו.  אם יש לו אח  יאמר האח  נשיש נגילה.  אך בזאת נאות  בתת לנו אות  רק אם נשמאילה.        את פתרון החידה תמצא בראש שיר השירים אשר לשלמה  הבכור לקח את חלקו בראשונה ושלשה אחיו כלם שניה:          "
523,חיים נחמן ביאליק,6,1,3,4,1,0,0,חיים נחמן ביאליק,"   	 	 	     קראו לנחשים ויעבירו זעמכם עד קצה הארץ.  כי-הנה הוטלתם אל-מדבר, נצמדתם לצחיח סלע,  מערמי עולם סביבכם ומארת אלהים הדוממת;  ועתיקי משדי אדמה ריח חיק אם נשיתם,  ותשכחו מה-מראה הדשא ומה-ריחו אחרי הגשם,  ומה-חסן יערות עד וצהלת אפיקי מים,  ומה-צל עץ החיים, הרטב והרענן לנצח.  ובכלות פרורי נפשכם, שארית פריה וקרנה –  ויהי מאכלכם חצץ, לחכתם חלמיש בצמא,  תפלתכם – לחישת צפעונים, ותקותכם – רחבי ישימון.  ותלה עינכם מהביט אל-מעורי שמים וארץ,  מקום אין דבר בשבילכם להחיות לבב ועין,  ומקום זעומה יד-אלהים ועינו רעה וצרה  מהתעות שמה עב קל ומנפנף עליו כנף רוח –  ונבלו חייכם בשממון, בעירם וביבש כל,  ושאלתם את-נפשכם למות ובחבלי חייכם תזעקו.  קראו לנשרים וישאו זעקתכם עד לב השמים.  כי הנה נפקד מדברכם, נפקד בנשיאים ורוח,  מירכתי ארץ נעורו צירים מבשרי תחיה,  עדת עבים רוים וקלים, ששים לקראת קויהם,  נושאי התחיה ממרחק, ורויה לצמאים ולערגים,  נרדם הרעם בחיקם ורשף מפזז לפניהם,  מתפתל בין קדקדי צורים ומקפץ על שני סלעים,  והגיעו העבים עדיכם, והבהיק הברק בעינכם,  ונעור הרעם ורגז ופתאם יתפוצץ על-ראשכם,  וחל והזדעזע המדבר וסלעכם ינוט תחתיכם,  וקמתם משתאים וחרדים, מכי סנורים ותמהון,  נזרקים מאור אל-עלטה וטבולים בשניהם כאחד,  ופרשתם כפיכם לעבים ושועו עיניכם אל-מטר –  אך עבי הברכה יחלפו, כל-עמת שבאו ילכו,  עזבו שחוק רעמם לכם וגשמיהם יוליכו אל-ארץ;  ועמדתם גלמודים וחררים עם-קוצי המדבר ואבניו,  ותפלה אחרונה נובלת כמארה נעוה על-שפתכם,  ושאלתם את-נפשכם למות ובזעות חייכם תמקו –  קראו לעבים וישאו יגונכם אל רחבי הימים.       תרס""ו.       "
207,יהודה ליב גורדון,2,1,3,3,1,0,0,יהודה ליב גורדון,"   	 	 	         איש עשיר חלה נאנש ויתעלף;  כל הרופאים פה אחד אמרו: חלף!  וכבר החלו בניו  שום עין על קניניו,  וכבר האלמנה בלבבה  על אדות איש אחר חשבה,  ובני החברה אספו על מעמדם  (המה רוכלינו בנפש אדם),  וכבר נאספו ובאו  הלומדים הבחורים  אשר קרא עברית לא ידעו  לצפצף כברברים  מזמורי תהלים;  וכבר ערך הרב להספדו מלים  וישם ציר אל דלתות אמרתו  את הכתוב: לרב תרבה נחלתו.  וכבר העמיק כיסו, הרחיב חיק בגדו  לשום בו שקלי שלמת מספדו;  וכבר גמר בלבבו  כי בזהב התנופה במאת השקל  יעזוב רבנותו ומקום מושבו,  ילך למדינת הים, לערוב מערבו;  יעבר עד מעבר לנהר חדקל  לביא מהדו חלזון לתכלת  וגלומי שש ממצרים לטליתים,  ומהר הזיתים  עפר למתים,  ולהבדלה משבא בשמים ושחלת,  מיריחו הדסים עם כפות תמר  ופרי עצי הדר מארצות גמר;  ובשובו יספר לסכלים ופתאים  מקרים נוראים ומעשים נפלאים  מבני הרכבים נושאי השלטים,  מנהר סמבטיון ועשרת השבטים    ומן המשיח אשר בלבנון…1    ובעוד רוח הרב  בחלום מרחפת  על ארצות ערב  ובני שם ויפת  שב רוח המת אל קרבו ויחי.  הה, כי הכית כל אהביך לחי!  אשתך לא נתאלמנה, בנך לא יהיה מנון,  הרב עזב חלום סחרו, כנעתו,  וישב אל תורתו ולקנאתו,  הלומדים הבחורים  שבו לאחורי התנורים,  ובני החברה שבו בית היין  ויתנו בכוס עין  למצא תנחומים על אבדן תקותם,  וישתו וישכרו ותעל שועתם:  ״נתק מעל חכתנו לויתן,  מתחת החפה ברח החתן!״      על מה־שוא תתאוננו, אנשי החברה,  כי נמלט צידכם  הפעם מידכם? –  הן לחמכם הוא, עוד יבוא יום עברה,  כי מכל יש מפלט לנו בארץ:  ממשכיל מתחסד, מחסיד עם־הארץ,  מבעל־עגלה נוסע בעצלתים,  מחזן מאריך ומכאב שנים,  מרב מחמיר, ממחלת אחרים,  מבנים סוררים וממדיני אשה –  אך מפלט אין מחברה קדישא.  – ״ידענו כי כן, אך מי יערב לנו  כי יהיה רב־חיים אז גבאי־חדש  ואנחנו אלה פה היום כלנו  נהיה השמשים וכלי הקדש?״          המשל הזה נכתב בשנת הרעש אשר הרעיש בעל ״הלבנון״ את העולם בדבר המשיח אשר נגלה בתימן.  ↩           "
6954,אברהם בן־יצחק,435,1,3,4,1,0,1,אברהם בן־יצחק,   	 	 	     דם אל דם קורא  עבר גבוליך  מתהומות מעיניך  יעלה הבורא.        
1352,מתתיהו שוהם,24,1,3,4,1,0,0,מתתיהו שוהם,"   	 	 	     שוב זנקה האהבה הגדולה ותדבק את אהלי השלו,    ובכל אגל דמי חצבה אימה לה משכן;    קבל לבי למוד שביה כל עצבה הרב וכל סבלה,    ויברך שלהבות-יה על הבהבי חשקן.        ושוב פתתה-ענתה אותי: אתה עתה הגבר האחד,    ולך, רק לך האהבה העזה נתנה    על מתקה וקנאתה – האחרים הם נגהות לפידך,    מפעטי עגבים וקנאה ומקרטטי שטנה.        ולך, רק לך האשה האחת בנצחים – צחה ושזופה,    במפרצי קצף לסקנדנויה, בחולות סהרה צהבים –    כמוך אחד בנצח: מאון שרירי בראשית לצעיר אורנגאוטנגים,    ועד נהמת התאנה הקופאה על קרחי הציר לזקן הדבים.           "
5352,דוד פוגל,206,1,3,4,1,0,0,דוד פוגל,"   	 	 	     פעמון כסף קטן  תוך יומי הנבוב  מה-צללת לי!      עתה נלקחת  אל צהלת העולם –  ועצבי גאה.      כי הנה נודע הדבר:  גם אני הולך למות,  אני מכף רגל עד ראש.  יפקד המות שכני –  הן על פתחי לא יפסח.      ואז אהיה מת מאד,  זמן רב.        "
5753,רבינדראנאת טאגור,262,1,3,4,1,0,0,רבינדראנאת טאגור,"   	 	 	         מעט ומצער אנכי כי עודני נער קטן. אכן גדול אהיה כאשר אזקן כמו־אבי.  מורי יבוא ויאמר: “הנה המועד עובר, מהר הבא את־לוחך ואת־ספריך”.  ואני אענה: “הטרם תדע? הן גדול אנכי כאבי. אין חקות למדים לי עוד”.  ומלמדי ישתאה לי ויאמר: “אכן יכול זה לנטוש את־ספריו, כי־הנה גדול הוא”.          אלבש את־בגדי אשר־לי ואפן לצאת לשוק הממכר אשר שם ההמון רב.  דודי ישתער עלי ויקרא: “הלא תאבד בדרך, נערי, הבה ואשאך”.  ואני אענה: “הטרם תראה, דודי? הן גדול אנכי כאבי, לבדי אלך לשוק הממכר”.  ודודי יאמר: “כן־הוא, יכול זה ללכת אל־כל אשר יהיה רוחו, כי־הנה גדול הוא”.      אמי תבוא מן־הרחצה לעת תתי כסף לאומנתי כי ידעתי לפתוח את־הארגז במפתח אשר לי.  ואמי תקרא: “מה־תאמר לעשות, אתה בן־בלי־תרבות?”  ואני אמר::הטרם תדעי? הן גדול אנכי כאבי, ועלי שומה לתת את־הכסף לאומנתי"".  ואמי תאמר אל־לבה: “יכול זה לתת כסף לכל־אשר תאוה נפשו, כי־הנה גדול הוא”.  בבא מועד החפשה בחשון ושב אבי מדרכו, והוא חושב כי עודני נער קטן, והביא לי מן העיר נעלים קטנות ומדי משי צרים.  ואני אמר: “אבי, תן אותם לדדי, כי גדול אנכי כמוך”  ואבי ישים אל־לבו ויאמר: “יכול זה לקנות לו את־בגדיו ככל־העולה על־רוחו, כי־הנה גדול הוא”.              "
4772,שמואל לייב גורדון,76,1,3,4,1,0,1,שמואל לייב גורדון,"   	 	 	     עוד אזכר הימים, עת-קדש עלומי,    ובידי אז חרב, בשפתי עוגבי,    ובראשי אז עיני לי אורי ותמי    ולשדי בעצמי ואדני בלבבי;    אז אלחם ובראשי עטרת נצחון,    ואבוס ואבוז להולך על גחון.  ולעיני הבריאה נגלה כיריעה,    שרקמה משלל נימי תקוות עתידי,    ובקרבי לי נבאה התקוה הנביאה:    אני הוא אני אדוניה היחידי;    ואלה על ראשי וזקופה קומתי    לא דחקה עדנה כבוד רגלי שכינתי.  אז חפשי הייתי ובראשי מחשבות    ובלבי הרגשות לא רתקו בזקים,    כי יחם הלב יחצב רגש-להבות –    ורעיוני לא חנטו בסממנים עתיקים.    על ידי אין אסור ולרגלי אין תחומים,    ולפני – מרחביה מלא נעם עלומים.  עוד אזכר הלילה – וסביבי להבות,    ואני – אסיר עני, גז עזי, פג נצחי –    יריעו וינתרו חגבים לרבבות,    ואני – תו המות כבר חרת על מצחי:    שוא נפשי חרפתי, אמצתי שוא כחי,    כבר ארם תולעים ולרקב בי לחי.  טבעתי בים לוהט בלהבת תהום רבה    ולשונות אש אלף דם לבי לקקו,    ובפיות אין מספר אוכלת הלבה    צלי בשרי ולשדי ועצמי צמקו;    תגרם ותפצח ותאכל גויתי,    אך עם גוי יחד לא אכלה נשמתי.  הלבה להטה, נדעכה, עשנה.    ואני כלי אכל, אוד עשן בלי לח,    גויתי גל אפר לעפר נתנה –    אך אפר-חי אפרי, אבק חי פורח:    אז תקח הסערה ותפזר ותסער    אבקי לכל רוח, ואהי לבער.  ולכל רוח קל שיפוח לרגעים    אני אבק אפר אך הלאה אעופה:    כה אבוא באש, כה גם אעבר במים,    אך גם משם הלאה תדפני הסופה –    כה אדח אטלטל בלי הרף. אף אולי    לא יבא עד נצח הקץ לטלטולי.  וכאבק אפר דק כה לעד לא אתמה,    לא יבא בי רקב, באש לא נגזרתי,    ולמרמס רגלים לחיה לבהמה,    לכל שרץ ורמש – ולכך אך נוצרתי.    וכימי עפר ארץ מתחת שמים    כה אחיה, ארמס, ארקע ברגלים?  ארמס – הוי, לו אך הייתי למנוחה    לכל רגל עלי בשאט נפש פוסעת,    לו אך כעפר ארץ, הארץ הברוכה,    שכנתי מתחת כל פרסה שוסעת!    אך כל חיתו גוי עלי מרה זועקת,    כי קומת אבקי רגליה דוחקת.  ארמס – ומכאוב כמעט לא אחושה –    חי, מרגיש וחושב מחשבות אנכי,    אך חושי בי – אפר, רעיוני – נחושה,    הגיון לבי – אבק וכח אבן כחי: –    וכאבן לא אחיה ולא אמות לשחת,    לא אמות כי אחיה – בגסיסה נצחת.  לא אמות כי אחיה – ובמחי ובלבי    אין רעיון חי, רגש חם, רוממות הנפש –    כל סגולות גאון רוחי עודני באבי    כבר נדפו ברוח, כבר עבשו ברפש,    ולפצעי לי אחת נשארה – זכרוני.    הה, סורו זכרונות, אך גוסס הנני!  תרנ’ט        "
6733,חיים לנסקי,385,1,4,4,1,0,0,חיים לנסקי,"   	 	 	         *    עיר קרה, עיר מרה וממארת,    אין מושיט לי ידו לשלום.    הלהעתיק משכני לאחרת?    הלהמיר הצפון בדרום?    הה! גם שם ידבק הגזר    וגם שם אתאונן מדי יום.    עיר חמה, עיר הומה וממארת,    אין מושיט לי יד לשלום.   15.5.1941       *      שוב תחת שמי נכר קרים    הטל עלי לנדד.    אוי, כוכבי האכזריים,    עד אן, עד אנה עוד?    כשל כבר כח הסבל,    אין חוש בי בלי מחוש.    הרפו, הרפו לרגע קל,    הרשו, הרשו לחוש.    לגחן תנו לי על המובל    הבא לעמתי,    תשוט נשיקת פי על גל    עד חוף מכורתי.   15.5.1941       "
3625,אברהם אבן עזרא,46,1,1,1,1,0,0,אברהם אבן עזרא,"   	 	 	     אליה / לשבויה / בוא יבוא בבשורה  לפני בוא / יום יי / הגדול והנורא.    בתחנונים / כאביונים / נקדם את פניך,  זכר הברית / לשארית / צאצאי אמוניך  ואיך אחיהם / ועבדיהם / יעבידום לפניך —    והם חבלך, / עבדים לך, / ככתוב בתורה!    ראה עתה — / הלא אתה / אל אחד ולא תשנה!  אני בזוז / כשה גזוז / ואקראך ולא תענה.  שלח מרפא / ללב נכפה / ותביא מגיד משנה  כדברך, / לבכורך / הלא משפט הבכורה!    'מה תוחיל, / עם הוחיל — / ומועד מועדים ישלם!  ואשיבך / ואושיבך / בהיכל חן והוד אולם,  ושם גואל / לישראל / יהיה לך לאור עולם  ולילה כ-/ יום יאיר, / כחשיכה כאורה.'        "
3858,אברהם אבן עזרא,46,1,1,1,1,0,0,אברהם אבן עזרא,"   	 	 	    (הבדלה)   במוצאי יום מכבד    ובמובאי ימי מעבד,    שלח לובש כתנת בד,    כתנת המשיח.    אלהים לנו מחסה,    יברך כל אשר נעשה,    בששת ימי המעשה    בידינו תצליח.    בצרה עז בך נמצא    תמים דעה, גדל עצה,    דרש הצאן הנפוצה    בכל פלך ותשגיח.    רעה אותם במרעה טוב    והרביצם בנוה טוב,    היות נפשם כגן רטוב    שנותינו תזריח.    המון זדים – הניעמו    מעון תנים, ורוזנימו    באף תדוש, ועלימו    תריע ותצריח.    משך חסדך על עמך    ואל עשו שפך זעמך,    וידעו כל, כי ממך    פדותנו תצמיח.    חבצלת השרון    תשיבנה לבצרון,    ושיי מיד בני אהרן    קטרת מר תריח.    זכר חסד נעורים, אל,    והרביצם באריאל,    ואליה שלח גואל    ומלך המשיח.    ׳קרובה היא ישועתי,    תבשר עוד גאלתי,    מקדש, מקום מנוחתי –    תריח ותפריח!׳        "
5485,דוד פוגל,206,1,3,4,1,0,0,דוד פוגל,"   	 	 	     שחוטים אנו שוכבים בשלשה    בעגלה הכבדה,    הסוסים יתנהלו לאטם,    שני גברים    שותקים על הדוכן.      דמדומי סוף-קיץ    באים חשאית    ברחובות השקטים.      אנה-זה אנו מובלים?      הלילה נגש באין-יודעים,    מהרה ימותו כל הרחובות,    הגברים יוסיפו עוד שתק.      אך נטפי דם בודדים    יסמנו ארחנו.   וינה, 19.8.1922  *       "
4576,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    על אפר מוקדה שמה יתנפלו  ובחיק שממתה בבכי יתגלגלו.  (שירי שפת קדש, 100)     שם לירושלים שער הרקיע  למקום הלוים שיריהם אז שרו,  ויהודה הלוי גם שם הגיע –  ולקונן שם נכסף שיריו נאדרו.  לבו בו נשבר, אף רוחו נבקה,  ודמעות תוך עיניו כסיר ירתחו;  גם קינת כנורו פה התאפקה,  ובנות שירו כלן תוך לבו שחו.  את ארצו הוא נטש ארץ מולדת,  אשת אהובה, ובנות השתים;  קדים שם פניו כצפור נודדת,  אל ארץ אהב מבבת עינים.  הארץ גן עדן שני היתה,  בה עץ הדעת כי רוחה רמה –  גם היא עץ חיים לאדם הראתה,  גם רוח אלהים מתהלך שמה.  ושעריה הם גם שערי שמים  כי על כס מלכותה ישב אלוה;  ארץ, כל אבן בה – מזבח אל חיים,  כל סלע מעמד לנביא אל גבוה.  למחוז קדש הזה נפשו כלתה,  שם על הררי ציון לחצוב לו קבר;  ובמראה ובחלום היא לו נראתה,  שם שרעפיו כנשרים יעלו אבר.  בין יללת סופה וסערה הומיה,  בפגוש מקדים רוח שוד ואמש  וצנפה כדור צנף האניה,  וירמו גלים כבות אש שמש;  בין רעמי שואה וחזיזי צלמות  על גג הספינה הוא עומד בוטח;  עין לעין יראה את המות –  יזכור ארץ קדשו והוא שמח.  ויקרא לבנות שירו ותהימינה,  ויהודה אז ישיר שיר מה גבוה!  ובנות הים ביפי קולן תדמינה  אל איש שר על מים כנביא אלוה!  גם סער עמד, גם גלים ישתוקו,  גם רעם בגלגל קול לא ישמיע!  אף כבירים מים לא ישקו  לשאון קול הלוי רגע הריע.  שוב אל חוף הים האניה חתרה,  חיש על אדמת קדש רגלו דרכה;  מה המה לבו, מה נפשו סערה!  ולחיק ארץ כמעט רוחו נשפכה.  ודמעות כים מעיניו נהרו  מנשיקות פיהו ישק האדמה;  חיש התבוללו הדמעות נגרו  בעפר ארצו זו – כי היתה לשממה.  אז מהר ללכת אל משואות נצח  שם אך חיתו טרף – הוי שוד ושער!  כל קדש ישכו ילדי און ורצח  ופראים אכזרים מחיתו יער.  ובאשון אפלה ודמי הליל  על קבר בן-אמוץ עינו בוכיה;  ""הזה הרעים כאל בעז וחיל,  איך קננו על קברו שמה ושאיה!""  קבר בן-חלקיה עיניו השקיפו;  איש לבכיתו חומות ציון דמעו,  כל דמעות עמו מעיניו הציפו,  כל אנקות מתיה מפיו נשמעו.  הה! לשוא על קברו ימר, יתאונן –  שמם הקבר ודשאיו נחרו,  הינשוף ייליל על קבר המקונן  וזאבי ערב על טרפם ינערו.  כרמל חזה על ראש ציון עטרת,  הר חמדו חוזים, כל ציץ בו פורח –  עתה סופתה אך עליו סוערת,  וכפגר ענק הוא דומם קרח.  ולרגליו אם עוד תפרח החבצלת  וחמודה שושנה תפיץ ניחוח –  אך, הה, היא תנץ תפרח אף נובלת  מאין איש עליה ישמח שמוח.  ובנות ציון לא עוד – אויה היקרות!  (הו גולות סורות בארצות נכריות)  אותן על ראשן תענודנה עטרות,  לא עוד תצאנה במחולות הומיות.  עוד ביפי נגהו השחר זורח,  אך לא עוד כנורים אותו יעירו;  עוד בנעים הודו השרון פורח,  אך לא עוד הנביאים עליו ישירו.  חם לב המשורר, כליותיו יהמיו,  אל ארזי הלבנון חיש רגליו נעו –  עוד ילדות בת ציון הם אז חזיו,  גם אנקת מותה עוד המה שמעו.  מגילה גם אבלה לקחו למו חבל,  כי נתנו עצים לבנות בו ארמונים,  ולהיכלי תענוגות – כנור ונבל,  ולבתי-עולם – עץ קבר וארונים.  אלה הנפילים ושכני שמים  על ראשם ירבץ שלג עולמים,  אף גשמו כתפיהם ממטר עז מים,  אלה הישישים ושבעי רב ימים.  על ראש המשורר ראשיהם הניעו,  וכאלו על ציון גם הם יאבלו,  אז המו מעיו ככנור הריעו,  מפיו זמרות קדש כצוף נזלו;  אז שר שירו “ציון הלא תשאלי”…  דמו הארזים לא עוד נדו נעו,  וכמו אמרו לקינה: אל תחדלי!  כי קינות ירמיהו שנית ישמעו.  הוא שר בלבנון – כל חי בו נדמו,  כי רוח אל שדי מפיו נאצלה;  ובניב “קדמות נעוריך” מליו תמו,  כי תרדמת יה אז עליו נפלה.  אז הובא בחלום אל ממלכות המות –  ופתע הקברות פיהם פערו,  קאו הרפאים מתחת מצבת,  ודמי המשורר קפאו נצררו.  מתי ציון המה קמו מקבר,  ובעד אלהימו אז הרגו הכרעו;  אך מכים ופצועים שבר על שבר,  ושרופי מוקד ובמים טבעו.  גם אכולי רקב ודקורי חרב  משלכים לכפירים ולחמי דבר,  מקדישי שם האל בקר וערב –  ובעד עמם, הה, הם ירדו אז קבר!  מקצות ארץ שם כלם נזעקו –  ופניהם מרקב, מתולע בלו,  שפו עצמותם, עיניהם נמקו,  ובחורי עינימו רמה יזחלו.  גם חוזי אל שדי מבור נמלטו,  שמה בן-אמוץ כאלהים ישיח,  גוו פצוע ולחייו מרטו,  על מתנין שק, יריע אף יצריח.  שם בן-חלקיה, פניו מה קדרו!  על תלתלי ראשו אבק ואפר,  ובטיט ובץ פניו חמרמרו –  בימינו הקינות במגלת ספר.  אוריה וזכריה שם יתנודדו,  מלבם יזוב דם רמח תקוע;  כל מומת על דתו שמה נועדו –  ומתום אין בם וסגור לבם קרוע.  אז סביב למשורר כלם צבאו  ובחורי אין-עין אליו הביטו;  גשת אלימו – לו דומם יקראו,  וידי עצמות על כן לו הושיטו,  וידי מתים עודם נוגעים בו יחד,  עוד חרדת החלום על לבו סוערת;  פתאום גם יד חי, – הוי חמס ופחד! –  גם חרב יד חי, הוי בו חודרת!  חרב אכזר חי לב חולם חדרה,  כאפיקי מים, הוי, דמיו יצאו!  ובזרמת דמו גם נפשו נגרה:  “לנו נדמית!” המתים קראו.  וצחוק תענוגים, לא חרדת צלמות,  אך הוד נעם יה חפף על פניהו;  פה תם חלומו. – הו, חלום מר מות!  אך המשורר לא עוד פתח עיניהו.  כי אך נרדם משמים יגע,  וערבי אכזרי עז לב ומצח  הו אח לנמר, הו לפתן רע! –  בחמת חרב רעה שלח בו רצח.  זכר שם קדשו לא יסוף מיהודה;  צום החמישי על קינות בן-חלקיה  עת תתיפח בת-ציון השדודה –  אז גם אל שירו זה עינה בוכיה.          "
4487,שלום שבזי,54,1,2,2,1,0,0,שלום שבזי,"   	 	 	    החתימה: שלם שץ; שלם שלם שלם (בראש טורי האזור הראשונים בחרוזה הראשונה, השלישית והרביעית); משתא (בראש טורי האזור בחרוזה החמישית)     שובי יפיפיה / חלי פני דודך    אל תישני רעיה / רב לך צפון סודך    עצה ותושיה / בם חזקי ידך    אז תמצאי מחיה / אם יגברה חסדך    שובי ברון    הסהרון    לבשי בחן    ועשי רצון / האל שהוא קונך    לו תשאלי    ירפא חלי    אז תצהלי    גם תעלי / תמה לארמונך    מה טוב עלות    המגדלות    שם מגבלות    כל מקהלות / עמך והמונך    דוד שלחנו ערך / יגדל ויתברך:    לבשי לבוש הדר / כי בא זמן ישעך    זיו בת אדום קדר / כי הרבתה מרעך    הודי לאל נאדר / מוחה לכל פשעך    עול הזמן נעדר / ויאתה שפעך    שפעת כבוד    נצח והוד    גם היסוד    כל אח ודוד / לך שומעים כלם    את תראי    המלאי    אל תדכאי    חן תמצאי / לפני אדון עולם    מיום זמן    כלכל במן    עם נאמן    ויקוממן / ויסובבה דגלם    חזק לכל מורך / זנם בכל צורך:    משך זמן עלי / החן והטובה    ארצי ומגדלי / נשלל במעצבה    פשעי ומעללי / גרם והחובה    ואסבלה אולי / אשמע בדודי בא    שועי שעה    צורי דעה    צאנך רעה    גם הסעו / על מחמד הרים    לבני סגול    זכרה גמול    עליו חמול    וביום המול / אל ימשלו זרים    מלכך שלח    לעם נאלח    דרכו צלח    אורו זרח / ילך במישרים    גם חזקה ברך / עם נעבד פרך:    שור משמי מרום / וראה עני עמך    דגלו בחן הרם / קנא אדון לשמך    ורצה והחזירם / לראות במנעמך    ומחול חטא גורם / ומרחקם ממך    שוב אל מקום    קדשך נקום    מדוחקם    יד צר עקום / ושמוט להר עשו    לו שלמה    אף הרעמה    אז יהמה    אל ישטמה / עמך למכעיסיו    מחסדך    צו שפעך    אל עמך    תן ישעך / אז יבשו שוסיו    כי הזמן ארך / עלי, ולבי רך:    צורי ומגני / עזרת בני איש תם    אל תרחקה מני / גלה לאור נעתם    אשוב מקום גני / מקץ אשר נסתם    ותשמעה אזני / שמץ ולא נחתם    מה יענה    לב נענה    לא יהנה    במחנה / מזיו כבוד מעלה    שמם וסר    עלי נטר    ויחסר    במאסר / עם בעלי עולה    תמה מאד    ויחמד    לידע בסוד    ויעמד / זכר עני חלה    אלי ראה    צורי דעה    שועי שעה    אותי פדה / מיד בני עולה    בא צד שמאל ערך / ללחום וחץ דרך:    אחתום שבח אל חי / שפה מצחצחת    לשון כמלקוחי / לשמו משבחת    שלום לכל אחי / תזכיר ושומחת    ובסוד להפציחי / תמיד מפענחת    עמך נחול    טבעך שתול    מלכי מחול    עון דחול / נשמע בבוא תשבי    שועת עלוב    שמעה ושוב    רפא משוב    לבו נבוב / הסר לכל עצבי    תקשיב לקול    דל מנפול    חסד גמול    ימיו כצל / וימינך תצביא    אללה וחיד    איצ֗א וסיד    יקבל עביד    יסלי אלנכיד / ואתוב ען ד֗נבי    כי אין לך ערך / תגדל ותתברך:        "
932,משה אבן עזרא,11,1,1,1,1,0,0,משה אבן עזרא,   	 	 	     הבט מאור כסות אשר ידמו / אורי ברק-חרב בלהטיהם  ילאו חלוצי הקרב לעשות / מה יעשו המה בלהטיהם.          
1764,יהודה הלוי,26,1,1,1,1,0,1,יהודה הלוי,   	 	 	    מגן   איכה כלילת יפי מתנכרה לעין כל בשר    בא שמשה בעוד יומם ומחמד עיניה הוסר    גער בה בעלה ויתנה במאסר    אין מלך ואין שר  דלקוה אויבים ויעוררו עליה איבה    הטבעו בבץ רגליה ותשכב למעצבה    והעיר ההללה נותרה כמדבר חרבה    אין זבח ואין מצבה  זמירי עריצים לספותה נאספים    חלפו זמניה ויגוניה לא נחלפים    טרפוה לבאים ומכאביה נחשפים    אין אפוד ותרפים.    כרוג   יחיד הנחם להותיר לה פליט    כי באו בנים עד משבר וכח אין להפליט    לגונן עליהם ברחמיך שדי השליט    גנון והציל פסוח והמליט.    מחיה   מי נתן למשסה יעקב בקצוי תבל    נעזב כאני בלב ים מבלי חבל    ספדנו בגלותנו חפוי ראש ואבל    על נהרות בבל  על נהרות בבל עינינו בדמעות כלינו    פקדנוך אהליבה ואהלה על לב העלינו    צלצלי שמע החרשנו וכנורותינו תלינו    שם ישבנו גם בכינו  קראנו לנהי עד אין לנו בבנות יענה דמיון    רבו אנחתינו על שרפת מקדש עליון    שברנו גדל וכמעט היינו לכליון    בזכרנו את ציון.    כרוג   תשכח ימיננו אם נשכחך ירושלים    ימי הודך וקץ דרורך הוחלנו משמים    התנפלנו לפני אל ועפעפינו יזלו מים    יחינו מימים.    סלוק   ובכן לך תעלה קדשה כי אתה אל מלך מחץ ורפא    אהה אדני אלהים הלעד זנחתנו פרצתנו    ורחמיך לעמך מרחק עמדו  נאצת בן לפנים אמצת אין קרן ואין סרן אין שר    ואין טפסר כי מפני אש קצפך ורוח אפך יתפרדו  יחד מבלעי ומגדעי רבו ונרותי כבו וכדבורים סבו    ועל שארית בני הברית להכרית ומגוי להכחיד שקדו  יסרוני בעקרבים חבורי עצבים ונפשי במוקשי רצוצה    לחוצה קצוצה רעוצה ופח ופחד חד בחד יתלכדו  הורוני בחצי מות וינהגוני לצלמות רטשתי ונטשתי    מרויה אל ארץ ציה ורגלי וקרסלי מעדו  ואצפה ואוחיל למרפא והנה חיל ולישועתה והנה בעתה    ואהי כעוף נודד על גג בודד וקול נהי ארים לאדירים אשר שדדו  דגלי נפל ואורי אפל וגבהי שפל ולבי בקרבי    נחשל וברכי נכשל ונחשף סכי וכבה חשכי נרות ערכי    אף רשפי יגוני נוקדו  הדמוני ופרפרוני ופצפצוני מרדפי ומגדפי    ומנגפי בזזי יקרי וגזזי נזרי והזים    עליזים לשבר הבת-עבר ובני נפקדו  ברחו וארחו ושכחו רבצם וכלם כמעט קט    אבדו כי מפני חרבות נדדו  נדדו ואינם והמכו בעונם ורגלם בפח זדונם יקושה    שלומים רחק והצר דחק ועצמם שחק ושמה כתושה    משרה לקחה וערבה כל שמחה ותהי כשפחה כבושה    ונזרי חלל ועמי שלל וחלקי קלל ויהי לזר ירשה    אשכבה להטים דרכי מטים מיסרים בשוטים ומכתי אנושה  לי קוו רשעים לאבדני וכל יום ידם תנדני ואני    בכל יום חלושה מפני חרב נטושה  הנטושה והצלעה מאין מרגעה והנהלאה מכבד    משאה בחוגת עניות ואלמנות חיות כאשה מאישה גרושה  לכודה במוקש פתלתל ועקש נשאת סבל מענת כבל    אחזת חבל ספרד ובבל ובגדי אבל לבשה  ובכל זאת אלהיה לא שכחה רק בשמו בטחה וטובו    לא זנחה ותוחיל פדיום בכל יום ויום אולי ימהר יחישה  ידועת חלאים משולת פראים חלוצת עדיים לבשת בלויים    אזורה נתק ומחגרת שק חבושה  הגה פלאי אל קדוש ישראל ועל יחוד שמו תשא    אבן מעמסה ובאריות ודבים וצפענים ועקרבים פגושה  קדשה משלשת ואם באפר ובשק מתפלשת חרדה לדבר צור    ויצרה מתרמית נצור ובכל יום למקדש מעט רגושה  טוב טעם תנובב ולקראת אלהיה תיבב ותמורת    קרבנותיה פרי שפתיה הגישה  נאמת באימה בפחד בזחל ברעד משלשת קדשה לאל    נערץ בסוד קדשים רבה ונורא על כל סביביו.         
5022,עמנואל הרומי,107,1,1,1,1,0,0,עמנואל הרומי,"   	 	 	    מחברות עמנואל /     מחברת שישית     אמר עמנואל המחבר:    הייתי עם השר בימי חרפי במושב אנשים נבונים    בחורים וזקנים    מדברים מאדות המדות החמודות    והמליצות הנכבדות    ומפארים השיר וחין ערכו    זה אומר בכה וזה אומר בכה    מי יהלל שירי חכמי ספרד    ומי יאמר כי ספרד עלה שמים וירד    ומי יאמר כי מליצי רומי הם במורד    ומי יאמר כי בפרובינצ""ה תחנות    השירים החמודים והמליצות העדינות    ומשירי חכמי רומי כלם קוראים בגרון    מעות לא יוכל לתקן וחסרון    לא יהיה להם זכרון    ואני הייתי בכל זה מחריש    ולבי כנחש ישך וכצפעני יפריש    ושם נקרה אויל משריש    מבני פרובינצ""ה בהמה על צורת איש    יביע שמן רקחנו בהבליו ויבאיש    ואבני אלגביש יקלע    פלג יי לשונו ובלע    יעתיר עלינו מלים    ילעג ואין מכלים    יאמר מה תתהללי רומי בעמקים    הנה בפרובינצ""ה צנתרות השכל החן מריקים    רפאים יחשבו אף הם כענקים    שמה ישבו כסאות    ללבות הנשאות    ובכל מערכות המשררים והמליצים    נחנו נעבר חלוצים    נחנו חגורי אפוד המועצה    נחנו ראשי אלפי השיר והמליצה    בכל הארץ יצא קו הודנו    מי זה אשר יעמד בסודנו    ומי כמונו ומי יועידנו    לנו משפט הגאלה.    אין לכם חלק בלשון ולא נחלה    ואם תבוזו לשכל מלי    ברו לכם איש וירד אלי    אז ראיתי אנשי גאלתי כי דממו    בושו ונכלמו    ישימו יד על פה    ולב כל העם עליו עלפה    כי גדלה צעקת האיש עד לאין מרפא    והאויל בכל זאת אותנו יגנה    ואין קול ואין עונה    יאמר עמדו עמדו ואין מפנה    אז לבשה אותי רוח קנאות    ונשבעתי ביי צבאות    לעשות להם אות    ולראות ולהראות    אם לנו לבב כמוהם במליצות ושירים    ואמרה אל הסגנים ואל החורים    מי הוא זה ואי זה הוא אשר הוכיח בדברים    ויבאיש את ריחנו בהבליו    אל יפל לב אדם עליו    עבדכם יצא להלחם-בו    ואם אני לא אשיב צור חרבו    ולא אשים שיריו נכלמים    וחטאתי אליכם כל הימים    אז אמרו אלי אנשי עצתי ברוך אתה וברוך טעמך    אלהים יענה את שלומך    ויי יהיה עמך    ואקום ממקומי ואלך אל האיש עד מקומו    ואקרא את האיש בשמו    ואמרה העצב הנבזה הנפוץ הקטן המתהלל בשירים ובמליצות ובמשפטן    ותאמר על שירותינו כי הוביש מבטן    הנה אנכי יצאתי לך לשטן    ואם אתה איוב אני אליהוא    מה-ידעת ולא נדע תבין ולא עמנו הוא    חי הברית אם אתה ים החכמות אני בריחו    יי צבאות שלחני ורוחו    אחבר בפלס שירים ומליצות במאזנים אשקל    את מי חרפת וגדפת ועל מי הרימות קול    הנני הקטן מעבדי רבותי    ולא השגתי במרצת שכלי אבק מעלת אבותי    ואתה בעיניך הימן וכלכל    רב מחולל כל    יחדו למערכת הנסיון נקרבה    הנה קמה אלמתי וגם נצבה    אענה אם תשאלני    או אדבר והשיבני    ויען האיש ויאמר כל ישעי וחפצי    לנסותך כאשר ראיתי בארצי    יעמד השואל וישאל    ויאמר לרעהו אם תגאל גאל    והוא יענה השואל על שאלתו    ועל פי הפסוק תהיה תשובתו    ותהיה הפקת שאלת השואל ומעניניו    דבר דבר על אפניו    ואתה הנני אערך מערכת שאלותי ומחנותם כאשר מלבי אני בודא אותם    ואם על פי הפסוק תהיה תשובתם    ידעתי כי אתם אנשי השם    ובבתי החכמה ובחומותיה לכם יד ושם    אז אמרתי לעיני הקהלות    כמהתל בו וכמוצא עלילות    אדני כמה יהיה מספר השאלות    ויען האיש בקול רם    השאלות חמשים מספרם    ואען ואמרה    אל יחר לאדני ואדברה    אולי יחסרון חמשים השאלות חמשה    התענני בעבור זה קשה    ויאמר לא אשחית אם אמצא שם ארבעים וחמשה    ואסף עוד לדבר אליו תעתעים    ואמרה אולי ימצאון שם ארבעים    התתנני בעבור זה לגדופים    ויאמר האיש נרפים אתם נרפים    על כן אתם הולכים מדחי אל דחי    מי נשא ידו אלינו ויחי    לנו מי החכמות נוזלים ולכם המכתש אשר בלחי    ואען ואמר הכון והכן לך אתה המתלהלה    העמק שאלה או הגבה    ורבה צבא שאלותיך ומחנותם    ככוכבי השמים ואערך תשובותם    אז נקבצו עלינו קהלה גדולה    לראות למי תפארת המליצה ומהללה    והאיש שואל שאלותיו    ואני עונה על פי מדותיו    ויצוו עלינו הנכבדים והחשובים    להיות השאלות והתשובות בספר נכתבים    למען יעמדו ימים רבים       ואלה הם שאלות האיש אלי:    ואלה הם תשובותי:    מה אומר שבתי                   איש אמו ואביו תיראו ואת שבתותי    וגלגלו מה אומר באזני                 אתנהלה לאטי לרגל המלאכה אשר לפני    ומה עשה העת רשתו פרש               שם תבל כמדבר ועריו הרס    מה ענין צדק                     שופט ודורש משפט ומהיר צדק    מה אומר מאדים כי יתאדם              ארור מנע חרבו מדם    הידעת הדברים אשר השמש    תאמרם                   כל מאורי אור בשמים אקדירם    איך יקראו נגה היודעים עניניה             המכרת גוים בזנוניה    וכוכב מה עניניו                   קסת הסופר במתניו    והירח מה דרכו                   חלק משמן חכו    תשרי מה ימיו מימים                 כי בם ידין עמים    ובאחד בו מה טיבו                  יי במשפט יבוא    וימיו מה ישיחו                   דינא יתב וספרין פתיחו    ובעשרה בו מה טיבו                  תושב ושכיר לא יאכל בו    ובארבעה עשר בו מה מעשהו        ערבה לפני רעהו    ובחמשה עשר בערב                  ישבו בסכה למו ארב    וביום האחד ועשרים                 ערבה לו לחם לנערים    ומרחשון המחבל                   האירו ברקיו תבל    וכסלו מה עניניו                   נשא הצנה הולך לפניו    ושבט המתאכזר                   נתן שלג כצמר כפור כאפר יפזר    מה יאמרו באדר                   פתח הסמדר    וניסן מה ישמיע                   הנצנים נראו בארץ עת הזמיר הגיע    בסיון מה יאמר הציר                 יבש חציר    ובששה לחדש                    הופיע מהר פארן ואתה מרבבות קדש    ובתמוז מה יאמר הציר                שלחו מגל כי בשל קציר    וחדש אב מה טיבו                  במספר ירחים אל יבא    ומה אומר אב                    בן חכם ישמח אב    ומה אומר המתענה בו והמסתכן      יש לנו אב זקן    ובאלול מה יעשו הזקנים                בבכי יבאו ובתחנונים    מה תאמר בראש טלה                 יבוא קדים רוח יי ממדבר עלה    וכללו מה ענינו                    ירעם בקול גאונו    ראש שור וכוכביו                  ענן וערפל סביביו    תאומים מה בידו                   יזקו מטר לאדו    מה אומרת בתולה                  ופרשו השמלה    וכוכביה אשר בשמים                 יוצאות לשאוב מים    ובמאזנים                      ישב רוחו יזלו מים    ובעקרב                       יזלו שחקים ירעפו עלי אדם רב    קשת אשר בשמים                  יגרע נטפי מים    וסוף גדי וכוכביו                   צרר מים בעביו    ודלי מה משטרו                   רוח סערה עשה דברו    ודגים בממשלותיו                  משקה הרים מעליותיו    מה אומר שמשון                   מות וחיים ביד לשון    ובעת נקר עיניו הפלשתי                עזבני כחי ואור עיני גם הם אין אתי    מה אומר המן                    לכל זמן    וזרש                        לא תקלל חרש    מתי השכיל דוד המלך                 בשנותו את טעמו לפני אבימלך    את מי תברך בראותך החשוקה       היא ומביאיה והילדה ומחזיקה    הידעת מה בלבי                   ידעתי כי חפצת בי    ומה אמרת בעת זרתי                 אמרתי נגזרתי    מה ילבש אדם ויתרושש                את תולעת השני ואת השש    מה אמר עמלק                    ארדף אשיג אחלק    וסיחון ועוג                     בחנפי לעגי מעוג    וירבעם                      תשימני קצין עם    מה אומר אליה                    לא אמות כי אחיה ואספר מעשי יה    למי יחלק האל מכבודו                למיחלים לחסדו    ומי זכר ברחמים                  זכר תמים    מה אומר העטלף                   השחד יעור עיני חכמים ויסלף    והעזניה                      תאכל בשר מדם חלל ושביה    מה אחרית הנבל                   לקברות יובל    והסכל                       אותו לא אוכל    מה יעשו אנשי לצון                  הרג בקר ושחט צאן    ומה ישאל בעל המוסר                די מחסרו אשר יחסר    ואשר רסן תאותו יכבש                לכם לאכל ובגד ללבש    מה יאמרו אנשי הנעימות               אכול ושתו כי מחר נמות    מה ילבשו אנשי אולת                חור כרפס ותכלת    מי הוציא פלוני מענותו                הפקדון אשר הפקד אתו    מה מפלוני הרבן                   כלו הפך לבן    ומה מגדול בניו                   קרן חזות בין עיניו    מה אומר לשפחה                  הנני מפתח פתחה    ומה מאשתו אשר נשאה מחדש       כל אשר יגע בבשרה יקדש    האם היא זקנה ושפלה                אין בה שער לבן ושפלה    כאשר יאמרו ממנה                  יננה    מה ראית בארץ                    תולדות פרץ    ובחרבה                      הבל ורעה רבה    ובתבל                       משחית לחבל    מדוע יעני העם                    בדבר בלעם    מה תאמר לכלב בעת    ישמיע בחוץ קולו                  לנכרי תשיך ולאחיך לא    הראית אשה                    בחוצות התבונה    תגמא                        מי יתן טהור מטמא    מה תאמר לנפשך בעת תהים              הוחילי לאלהים    ולאשר בעצת רשעים לא הלך              הנפש והרכוש קח לך    מה אחרית העניו                   שכרו אתו ופעלתו לפניו    מה מאשת הסוחר                  תטחן לאחר    מדוע תענוג הנפשות איננו נדרש      כי לא פרש    מה יאכלו הרעים ברצון                חמאת בקר וחלב צאן    אן דרך החשקים להיות נחים             תחת אחד השיחים    הראית עיני יימה                   ששון לבי המה    למי תאות יימה                   לקדושים אשר בארץ המה    מה אומר הערב בעת יקרא         אומר קרא    ועשו                        ישמח ישראל בעשיו    ואדום                       השמים כסאי והארץ הדומי    וישמעאל                      הצעקתו ישמע אל    ובבל                        אנכי בראתי משחית לחבל    מדוע פלוני נמצא תמיד עם    פלוני שכנו                     כל ערב למינו    ההיה זה ההון לאביו    כאשר לו חזיתיו                   לאביו ולאמו לא ראיתיו    והיאך מעניותו יצא                  האבדה אשר מצא    מאין העשיר עקיבה                 מצא אבדה וכחש בה    היש מפלנית חדוש                  אהבתי לדוש    ומה מבתה שושנה                  לחטאת ראשונה    ומתי ישיב הזמן צור חרבה               ביום שידבר בה    ומה הדבר אשר לפלוני בה ארע             בין רגליה כרע    לבי קצוף עליה עד לשמים               על הארץ תשפכנו כמים    מדוע ידבר האדם עם הנקבה              לטמאה בה    אן מקום נהרים יארים רחבי ידים  לפני צען מצרים    ימצאהו בארץ מדבר ובתהו    אן ימצא האיש הקנמון      ילל ישמן    הידעת שם המפרש וטיבו     עבים רכובו    מה אעשה לאנשים ותהיה לי אהבתם     תדרש שלומם וטובתם    מתי יגאל בעל נפש נענה                עד מלאת לו שנה    מה כתוב בחכמות ובפרושם              תראנו משם    מה עושים הנהרות ודכים               הולכים אל הים    אן הדגים המהללים                 בימים ובנחלים    הידעת מספר דגתם                  הוציאם אלינו ונדעה אתם    מה אות הדגה המיחשת                סנפיר וקשקשת    מה אומרת אשת אליקים               ארור אשר לא יקים    מדוע פלוני כקשת נחושה               זכר משכבי אשה    מה אומר למשה יצרי                 הלהרגני אתה אמר כאשר    הרגת את המצרי    מדוע נזהר לעשות עלה                פן תאכלנו האש הגדולה    מה לנפש עם הזמן רד                 אל שאול תורד    במה נכיר הולך אחר בצעו               יגיד עליו רעו    מי הם הנשאים קולם ודכים              תהמת בלב ים    היאך עיני הגולים                  נצבו כמו נד נזלים    הנשא אשה ולא ישמחנה               ימות במלחמה ואיש אחר יקחנה    הנשק שפתה ולא ישכנו                ימות במלחמה ואיש אחר יחנכנו    והבא אל גנה ולא יהללנו               ימות במלחמה ואיש אחר יחללנו    מה אומרות הנשים                  תכבד העבודה על האנשים    עד אן יתנצלו בני ישראל את עדים      עד האסף מרים    מי בחחי הזמן חבוש                 אובד מבלי לבוש    ואשר תורת אלהיו בלבו                יבחר יי אלהיך בו    יצרי מתגבר על רעיוני                 תזבחנו לאדני    מה יאמרו בני סוררה                 צור תעודה חתום תורה    ואנשי אין                      גבורים לשתות יין    ובני הנכר                      למסך שכר    מה ענין האוכל בחפזון                 במשמניו רזון    את מי תרומם מן היעלות               רוממתי בתולות    מה אומר הזהב                   אני אהבי אהב    והנחשת                      לא לעזר ולא להועיל כי לבשת    והברזל                       רע רע יאמר הקונה ואוזל    מדוע לבך נבהל להון ראיתיו              פן יאמר איבי יכלתיו    מה לעם כי ירוצון                  קרבת אלהים יחפצון    מה אומר השור                   רגלי עמדה במישור    החמור                       כל דבר פשע על שור על חמור    והגמל                       מרחם יצאתי לראות עמל    והראם                      משדד אב יבריח אם    והערוד                       יאמר כנמרד    מה אעשה בהיותי עם זר                תהפך לאכזר    מי היא המתנודדת                  הרה תקריב ללדת    מי הם מקומות העטלפים               חורי עפר וכפים    מה יעשה העוף בעת יורוהו              יעוף ולא ימצאהו    מה תאמר באשר שכרו מדם ענב      יריעו עלימו כגנב    ואשר רשו                      מן גו יגרשו    ואשר יטמן לרעהו פח                תאכלהו אש לא נפח    מה אעשה בהיותי לפני איש    הולך נכוחות                 תמהר לדבר צחות    מה תאמר למואב ועמון                שתי אלה רגע ביום אחד שכול ואלמון    מה בין לבן ובין תפל                 ארץ עפתה כמו אפל    ובעיי העברים                    צלמות ולא סדרים    ומעבר להרי אררט                  עם ממשך ומורט    מה בין המקום אשר ילך בו העיט      בל תלך בו אני שיט    מי שפטי הארץ ונשיאיהם               שרים זהב להם    מי ראוי לשאול ואבדו                 מפנק מנער עבדו    מה הדבור הצח                   לא תרצח    והמעלה אף                     לא תנאף    והמשים שכין בלעך                 לא תחמד אשת רעך    ואשר יתן מגנת לב                  לא תבשל גדי בחלב    מה לנפש על מעלה                  על האש עולה    ומה הנפש סופדה                   המעלות אשר ירדה    ומתי הנפש נוגה                   בחטאה בשגגה    מה בין הכעורה והנאה                האחת אהובה והאחת שנואה    מי יתגדל                      שוע לפני דל    ומי בעל הצער                    עני בשער    התתן-לי סוסך                    ילין על אבוסך    מי רחוק משלומו                  איש נודד ממקומו    ואשר רוח עועים עמו                 יצחק אחרי אמו    ואשר מהשם רחק                  לאלהי אביו יצחק    ואשה חכמת לב                   לא תבשל גדי בחלב    לנגד מי עפעף הצביה תישיר              אחרי הבחורים אם דל ואם עשיר    מה יאמרו באווז אנשי התבונה      אלמנה וגרושה וחללה זונה    היאמרו בה דבר אחר בעלי אספות     אש וגפרית ורוח זלעפות    התשאיל לי פלנית אמתך                לעיני בני עמי נתתיה לך קבר מתך    מה חנן הזמן לאשת הותיק               לאכל לשבעה ולמכסה עתיק    ואשר להם אשת מדינים ובית חבר    ישישו כי ימצאו קבר    והזונה הנשכחה                   תפר יראה ותגרע שיחה    וכלי חרש המצפה                  פתע ישבר ואין מרפא    ואשר אכל ושבע ודשן                 כל הלילה ישן    ואשר יעמד על מרדו                 יפלח חץ כבדו    מתי העולם נושע                   במות אדם רשע    מה עושה יוצרך                   רכב שמים בעזרך    מדוע תהימנה הצאן בעדריהן       ידי נשים רחמניות בשלו ילדיהן    מה עושה הבית בלא כבשן               ימלא עשן    מה תשאל האשה מבעל בריתה       שארה כסותה וענתה    מה ענין השמנה                   ארך ימים בימינה    ומה בחיק הרזה                  בחק חמה עזה    מה נראה לך מן השחורה               עברה וזעם וצרה    ומה יעשה בעל הכעורה                יכבה בלילה נרה    ומה היא ההגונה                  אדמדמת או לבנה    איך אתה עומד מנתקך                שאהו בחיקך    מה אחרית המפר ברית                יהי אחריתו להכרית    מה הדבר העבר                   מה שהיה כבר    מה יאמרו השונים                  עת להשליך אבנים    איך הוא ענין הדוה                  חסר לנפשו מכל אשר יתאוה    התרצה זרם ברד ואבן נפץ               אין לי בהם חפץ    מה אמרת העת דרכך שחת               לשחת קראתי אבי אתה    מה ענין המתחבר לרעים               יקרא לעולם זרע מרעים    מה דרך המריבה                   לכבות את האהבה    מה אומרת שרה                   רני עקרה    ורבקה בעת נפקדה                  רני עקרה לא ילדה    וחנה                        רני עקרה לא ילדה פצחי רנה    ורחל                       כלו עיני מיחל    על מי ימלא הזאב עברה                על הרועים חרה    מה תאמר בדם ענבים                 שפך בוז על נדיבים    מדוע בית פלונית סגור                יבילוה רגליה מרחוק לגור    מה הוא השטח וחלקיו                קו לקו קו לקו    מה בפי פלונית הגברת                 לשון הזהב והאדרת    ובשפתי הנאה                    נהרי נחלי דבש וחמאה    ומי הם שבחיה                    כפתוריה ופרחיה    ומה תאמר מן האיש הכבד              כגללו לנצח יאבד    מה החכמה וחין ערכה                אלהים הבין דרכה    מה אומר הברוש                  מעולם נסכתי מראש    והנעצוץ                      רק עשוק ורצוץ    והסרפד                       תחתיו חדודי חרש ירפד    מה תשאף נפש אנשי עולות              תשאף הלילה לעלות    מה יעשה הדלף הטרד                 על הראש ירד    במה נכיר האיש וחמודותיו              על פי מדותיו    אנה פנה לב היעלות                 אל גבעת הערלות    למי תחפץ היעלה                   לאיש אשר לו ערלה    ואין הזמן משליך קרחו כפתים             במאה ערלות פלשתים    ומדוע תחפץ בערלותיהם                אשר ישרתו לה בהם    ומה תאמר העת תחזמו                תביאמו ותטעמו    אן תמצא נפש אביונים נקיים             תמצא בארץ החיים    ואשר יראת יי על פניו                 למראה עיניו ישפט ולא למשמע אזניו    מה אמר דניאל בחכמתו                חלום חלמתי ופתר אין אותו    מה מפלוני ומזהבו                  תפוש זהב וכסף וכל רוח אין בקרבו    מה יעשה היין לאנשי תועה               יוסף את דבתם רעה    היש פרות כתאנים החשובים              אל תשכח ענבים    מה יעשה אדם לעת זקנתו               יצוה את בניו ואת ביתו    מי עת האהבות                   לעת ערב לעת צאת השאבות    מה תאמר בראותך אנשים נצים      הנה האש והעצים    התכיר חמור פלוני רעך                כה יהיה זרעך    מה תרצה מן האלמנה                שוק הימין למנה    ומן היפה                      חזה התנופה    ומן השמנה                     ירכה וקנה    מה רצית לדעת העת נגעת בעליזה  השמנה היא אם רזה    מה אעשה לשואל לי חובו               פרעהו אל תעבר-בו    ואם אין לי לשלם                  תוכל להתעלם    ואם לא אוכל                    ידעתי כי כל תוכל    מי הפיל עשו במוקשים                לחם ונזיד עדשים    מה אומרת הטוחנת לרעותה              ולקחת סלת ואפית אותה    והתופר האכזר                   לקח בגדו כי ערב זר    ובן מנבל אב                    לשלל מואב    מה ענין הרופא                   אריה על מצפה    הירפא החולה ממחלתו                רשע מאריך ברעתו    ומה אמרת לרופא אשר פגשת             הרצחת וגם ירשת    ולרופאים שכני                   אתם המתם את עם אדני    ונפש הקצב מה שאפה                חריו ומענתיו טרפה    ומה יגנב מן הבהמה אשר ימכרנה  אחת מצלעתיו ויסגר בשר תחתנה    ומה דרך הקצב הנשחת                נוכל ויש בעדרו זכר ונודר וזבח משחת    איך תקרא הצורף                  אריה טורף    ומה יאמר בעת ירהב                 בזו כסף בזו זהב    והרבן ובעל התושיה                 שה מלאכת יי רמיה    עם מי הכתה אותך אשת היועץ             היא נתנה לי מן העץ    מה דרך הבנות השובבות                פעם בחוץ פעם ברחבות    מה אומרת חכמת הנגון אל הנוצרים גנב גנבתי מארץ העברים    מה תאמר לסולח ומוחל בתפלתך            אעבדך שבע שנים ברחל בתך    ורחל מה דרכה                   תמשך לויתן בחכה    איך דרך האיש השובב                בגאוה ובגדל לבב    מה יאמרו אנשי אין                 כל נבל ימלא יין    מה אומר הנלוז                   ישבתי בסוד משחקים ואעלז    מה לעשיר כי ירהב                  עמודיו עשה כסף רפידתו זהב    מה אומר האוילי                  שמתי זהב כסלי    מה חטאתי לך כי אתה איש חרמי            תגזל את בנותיך מעמי    למי היתה הנבואה הנאמנה              למשה היתה למנה    מדוע שנה הזמן דתיו                 מכעס בניו ובנותיו    מתי יתר לב איש מחרדתו               בהשמע דבר המלך ודתו    מי החשק עשק                   הפה אשר לא נשק    מי הם בנות הבליעל                 אשר לא כרעו לבעל    ואשר מדרך האמת נטת                יונה או תר לחטאת    מדוע הצביות בהיכלי החשקים    תסבינה                       נודע כי באו אל קרבנה    מה עשה הספר בבית הגבירה              ראה ויספרה הכינה וגם חקרה    מה תתן לחשקים הנקבה               הזרע והלחיים והקבה    מה תאמר מן העפרה                סגור תחתיה ולא ישקל כסף מחירה    מה אומרים הציקנים                 בכל עת יהיו בגדיך לבנים    מה תאמר לאשר זרחה השמש    עליהם                       סר צלם מעליהם    ואשר נסו צלליו                   זרחה השמש עליו    מה יתאוו העצלים                  שיפוח היום ונסו הצללים    מה אומר החולה                   כסלי מלאו נקלה    מדוע תיטיב ראשה הצביה               להראות העמים והשרים את יפיה    מדוע נברא בור שאון וטיט היון            להסתר שם פעלי און    מה חשבה היושבת על משבר              חשבה להשבר    מה אומר ישראל לעשיו                הצילני נא מיד אחי מיד עשו    במה יודעו הנסתרים                 במשפט האורים    אן לבות החשקים ומי לקחתם             רחל גנבתם    מה יאמרו עשירי אדמתנו               לא ידענו מי שם כספנו באמתחתינו    מה דרך העצל                    כעבד ישאף צל    ואשר על גופו יחמל                  יתרון לו שיעמל    מה דרך המאזנים לגרום               לשום שפלים למרום    התאמר על החובלים מזמור              שבו לכם פה עם החמור    ואיך תקרא בעלי הזקן הנבזים             שעירי עזים    הימצא בור בעל מעשים                הירצון בסלע סוסים    במה נכיר חרבות צרים                בשבר אשר הם שברים    ואשר בין טוב לרע לא יבקר              עיני האנשים ההם תנקר    וראש מי יקרע ערב ושתי               מאיש שגה ומפתי    התכיר גרשם                    שור נגח הוא מתמל שלשם    ומה מבנו                      הפך הנגע את עינו    מי בחייו נקבר                    החלד והעכבר    מי שמר לנפשי הערמה                שבתך בתוך מרמה    מה סוף כל בוצע בצע                 פצע תחת פצע    מפני מה עלה משה בהר סיני              מפני אשר ירד עליו אדני    אל מי תודה בראותך העפרה              אל עשיה ויצרה    מה תאמר מן הדור של עכשו              זה דור דור שוא    מתי נשחת עכו                    במלאת שפקו    ומדוע נשחת עכו                   כי השחית כל בשר את דרכו    ומה אומר עכו                    ראה יי והביטה למי עוללת כה    מה תאמר מבעל העגומה               יוסיף עצב עמה    מה תאמר מן היתום                 מכף רגל ועד ראש אין בו מתום    מה אומרת הגפן אל הנדיבים              נשא ידך אל תשכח ענבים    מה אומר הכוס באמר השכור             לא אירא מרבבות עם אשר סביב              מי ליי אלי                     שתו עלי        ויהי ככלות האיש לשאל שאלותיו    וירא כי עניתיו על פי מדותיו    ופתחתי מוסרות חידותיו    בדברים דבורים על אפניהם    אין עיף ואין כושל בהם    ולא יכל אותי לכבש    הודה ולא בוש    ויאמר אלי חי אני כי אתה פלא הזמן    ויתד תקועה למליצות במקום נאמן    ראינו בך אשר לא ראינו באיש בלעדיך    האמנם נוכל כבדך    והשרים והעם כרעו על ברכיהם    ויפלו על פניהם    ויאמרו מי האמין לשמעתנו וזרוע יי על מי נגלתה    היום הזה ראינו בך אשר עין לא ראתה    אתה תשא הוד המליצה ועטרת השיר כי לך יאתה    ויהיו אנשי עדתי בי מתפארים    ומשוררי הזמן בורחים מפני ומסתתרים    ויחדו הלכו בכלמה חרשי שירים        ואשר משלי ואמר:        איש ריב לבבי עם בני השיר    נוכחה יאמר ואין ענה    עמדו עמדו תפשי כנור    אקרא ביום מבחן ואין מפנה.        "
2728,שלמה אבן גבירול,40,1,1,1,1,0,0,שלמה אבן גבירול,   	 	 	    שכורה עכורה / ר' שלמה אבן-גבירול     שכורה עכורה מה לך בוכה    כוסך בדמעך ודמך מסוכה    התבושי מאשר את חוכה    ואיך אשכחך איכה ואיכה    אזכר לכתך אחרי משוכה    ואז אלבישך סותי מלוכה    המאוס אמאס שבטי יהודה          רני עקרה לא ילדה        לישעך אחכה יה ואצפה    בלבב נשבר נדכה ונכפה    מרב יגוני נאלם הפה    וכל עצי השדה עליו עלפה    למה אדני תזנח ותספה    שלח למזורי ארוכה ומרפא           ובשר לשכולה וגם גלמודה        מה לך נפשי עלי תהמי    ומה לך בכל עת תריבי עמי    תגעי ותפעי כחולה תדמי    כי עזבוני אבי ואמי    בדבר גוחך בטחך שימי    אבקר צאני ואדרש עמי            מעל שן סלע ומצודה        הנני אדוני זועקה מרה    ברוח נכאה ונפש שבורה    צרי יקימני לו למטרה    אומר זה לזה ירה וירה    בלבי תוקד אש בוערה    אנא אל תטש שה פזורה            עצובה עזובה עניה מרודה        חבויה שבויה עד מה שביה    זנוחה אנוחה סערה עניה    קווה לישעך ולך צופיה    תצפצף ביגון במר הומיה    לאלוף נעוריה היא בוכיה    מה לך עזבתני ערום ועריה    השב קרואה כלה יפה פיה    בעדי זהב קשוטה עדויה            בששון ושמחה ורנה ותודה        
1503,יהודה הלוי,26,1,1,1,1,0,1,יהודה הלוי,   	 	 	     שמש אשר פנה וצל המעלות    נוחיל השיבו עוד כאור השחר    בא נא ידידי כי בך ישוב הלום    אל המצפים לך ואל תתאחר.          
4507,שלום שבזי,54,1,2,2,1,0,0,שלום שבזי,"   	 	 	    החתימה: שלם שבזי שץ     שכורה מחמר חמר הפיצי / הבליך והכוני בשכלי:    לכמה הזמן יתעך ויפריד / לכוחותי בעצותיו ויפליא:    מנוחתך בעדן גן אלהים / עשי מצות אלהיך וסבלי:    שאון יצרך בערמה אל יסיתך / ויכאיבך ברע סורו ויחליא:    בשובך תשכני לך באהלים / ושמה היא מדשתי וצהלי:    זריזים יענו שירה נעימה / יעירוני להתקומם בנפלי:    יחידתי, במשמרתך עמדי / וצפי יום כלולותי וגילי:    שכינה על מקומיהם תרחף / גמוליהם בשלום יערב לי:    צבאי לא לרב ימים יכונן / ולא ישפות למכלולי ותלי:        "
251,רחל בלובשטיין,5,0,3,4,1,0,1,רחל בלובשטיין,"   	 	 	      היא אחרה לבוא ובבואה לא העזה,    לא העזה לקרא: הנני! בדפקה על דלתות הלב;    כעמד עניה עמדה, וידיה דומם הושיטה,    ועצב היה מבטה, מתחנן, נכנע ועצב.  ועל כן חורים הנרות אשר לכבודה העליתי,    כאחרוני נגהות בהאפיר דמדומי סתו;    ועל כן חרישית שמחתי, חרישית, מהססת, מדאבת,    כהדאב תקוה נכזבה, כענות צפית -שוא.       ירושלים, תרפ""ג       "
5120,"איתמר בן-אב""י",117,1,3,4,1,1,0,"איתמר בן-אב""י","   	 	 	    על השלחן הוא מונח,  על השלחן הוא שוכב  וממתין לפקודתי.  הוא מפהק ונוצץ,  הוא מאריך לשונו  ותוהה לקראתי.  כי מאז אהבתיה ואני כאוב  לא יזוז האקדח ממולי.  בין ספרי רוחי, על שלחני האהוב  נושם הוא המות כבר לי.  הוא שוכב ונרדם,  הוא חולם חלומו  ופוער את פיו.  הוא אומר לי: מתי?  מתי תקראני  אותך להחריב?  כי מאז השיבתני נערתי ריקם  לא אחדל מהביט לפני.  וחושב מחשבות, ומיד אני קם  לקחתו ולהקליעו אל עיני.  הוא נוצץ וקוסם,  הוא מזהיר ושורף  ודובר האמת:  ""אל תירא, ידידי,  ובין־רגע אחד  אתה יורה ומת!""  כי מאז אני גלמוד ויושב כגולם  וריק גם מאהבה –  חדל מאור היום, חדל העולם  והחיים התנפצו לרבבה.  הוא זז ממקומו,  הוא נקרב אז אלי  ואני אוחזו.  ופותחו אז אני,  ומוצא בו כדור  ולרקתי סועדו.  כי נמאס לי: הכל, אפילו יפתי  אשר בחרה כך לחיות בלעדי.  הטי־נא אזנך, הוי את, ילדתי,  עוד רגע רק – ותבכי לבלי־די…           "
872,משה אבן עזרא,11,1,1,1,1,0,0,משה אבן עזרא,"   	 	 	    סימן: מ(שה בר) יע(ק)ב   מה לך בן אדם /   נשמה באפו    מה לך נרדם   /   והים בזעפו?    שור בשר ודם   /  קשה ערפו    שוב וישוב אלהים /  מחרון אפו:  /  דב' יג, יח        יפיך השיאך   /  בימי שחרות    ותאוה תשיאך   /  הלך בשרירות    לב, וזקן יראך   /  כתב במרירות    מות יקראך:   /  סורה שבה-פה:  / רו' ד, א         עתדה לך צדה   /  לדרך ישגה    ותהי לך לעדה  /  ביצר משגה    בטרם בא קפדה  /  ואותך יגה    כאשר עת יהגה   /  כפיר על טרפו:  /  ישע' לא ד  בן כעבד לפני   /  אדניו נענה    בפיהו אין מענה  / מלב זונה –    אך לחסד משנה  /  חטאיו יפנה,    טוב תמלא כפו  /   וכונן טרפו:          "
3937,אברהם אבן עזרא,46,1,1,1,1,0,0,אברהם אבן עזרא,"   	 	 	    אהבה (?)     על יעלת המר, / מקטרת לבונה, / אשירה שיר מזמור.    ׳אורך מתוק מנפת – / נגהו ינוה אור חמה,    קולך ערב מתפת, / לכל קול ישים דממה.    מדברך מי ישוה? / הוד שכלך מי יחוה?    הלולך מי יגמר?׳    ׳בתנומות על משכבי / קול דודי שמעה אזני;    קמתי, ובגיל לבבי / אמרתי אל אדני:    ׳אם יפיי תחמד – / איך בחוץ תעמד?    יבא דודח לגנו / כרמי שלי לזמר!׳    רעיה, בנעם דברתך / הראיני את דודיך!    תזל כטל אמרתך; / מזמר נפת שפתיך –    נפשי ממסגר תצא / ולבבי ממכמר.׳        "
2600,שמואל הנגיד,32,1,1,1,1,0,0,שמואל הנגיד,"   	 	 	     זמרה    זכר, לבי, בטוב, זקן ושיבה,    ואל תזכר ימי נער בטובה,    למען זה ייפה לך ירא חטא –    וזה יפה לך חטאת וחובה.    היש לי פה להשיב יום שפוטים –    ופי יען בנפשי המשובה!    ואם מצח אהי מרים כזכים –    ועל מצחי חטאתי הן כתובה!    ואם אשמח ברב ימים – ויומי    יבואני, ולו אחיה רבבה!    ולא אדע ביומי אם פקדה    תנידני, בטרם עת שכיבה.    ומי ידע אשר נכתב בספרי,    בערכי מלחמות חיל וצבא?    ואם אלך בלא צידה, בדרך    רחוקה עד מאד, אנה אני בא?    ואמרו לי מידעי ועמי:    המירא חטאך רוחך עצובה?    וכמה לך לעמת חטא צדקות,    ואל כמה יחידתך מטיבה,    וכמה מתלאות מעלי עם    אלהיך נדיבתך מדיבה,    ואלו שקלו יחד – תהי כף    חטאתיך לגבי עש קרבה!    עניתים: איך תנחמוני הבלים –    ולי נפש במהבילים מריבה!    בלבי אש, למען האמנתיו    עלי נפשי – ורמני כצביא,    ועשה לי אלהים טוב כאוהב –    ועשה הוא כמו עושה באיבה,    אבל אבטח במיטיב לי נדבה    לכפר את אשר חטא נדבה.    יהוסף, קח לך עטך וישר    באגרת חלקה הכתיבה,    והרחב, כאשר הרחיב אלהי    במלחמתי צעדי, אות ותבה,    וחקה כל אשר עשה לנפשי    אלהיך, ושלח אל מתיבה,    ובשר כל נשוא עוון ואוהב    ושכן טוב בציון האהובה,    וחוה כי בקומנו לריב עם    אשר יצאו מהרה אל מריבה –    בראשיתם גבוהה דברו, אך    בסופם אלמו, כי אין תשובה.    בלכתנו לשדותם, בחיל    כחול עם מחנה כים רחבה,    בצורים שגבו נפשם, וארצם    מצאנוה לאוכלי עד עזובה,    ושטפנו כמי נח, והיו    לנפשותם צריחיהם כתבה.    ולא קם כל אשר חשבו – וכן לא    יקומם אל ללצים מחשבה.    וצר, מאן שמע בתחלה    בהנקשו, בסוף שמע ואבה,    בשורו אהלו מלא מפיצים,    ואדמתו במשחיתים סבובה.    אזי היתה לממלכה שפלה    אשר היתה בראש גויים חשובה,    והיתה לו יחידתו לשלל    ושביה, אחרי שלל ושבה,    והקיא מעדני שוא אכלם,    ואוה לאכל פתו חרבה,    וכל עומד עלי רגל נגועה –    מעט תוחיל ויבחר לו ישיבה,    ואם תטה עלי גנב זרועך –    ישלם פי שנים בגנבה.    אלהי, נכספה נפשי, ביום צר,    לעזרתך, אשר נפש משיבה,    וראית במוט רגלי וידי,    ועם חיי אסיפה נערבה –    וקמת לחצב צרי בקול, כי    בקולך להבת צרים חצובה,    והתקתו אלי טבח, כרחל    ביום חגים מדשנת ועבה,    ושמת את מנתי מבשרו    לחיים ואזרוע וקבה.    לאל מלא פני ארצו שממה,    ומלא את פני ארצי תנובה,    והשביע בטוב עדיי, וחדש    כמו נשר נעורים לי וצבא,    והשביע יחידתי בישעו,    והיתה אל ישועתו רעבה,    אני מפליא דבר זמרה, תהי על    שפתים כשיר דוד ערבה    גזורה מפניני הדברים    ומצור מענה מופז נקובה,    שרד מלים וענינים לבושה,    כזויות דמות היכל חטובה,    בהנשאה ישושום עם, ותגל    ותפרח כחבצלת ערבה,    ותהיה, עת גזל ציה וחם מי    שחקים, בעצר גשם, רטובה    ותעיר הולכי דרך בליל,    ותשמיח לכל נפש דאבה,    ועוד תושר ברב מועדי אל    ותוך חפת כלולה נאהבה,    ועוד תושם בפי עולים גאולים    אלי ציון עלי דרך נתיבה!        "
6916,פניה ברגשטיין,426,0,4,4,1,0,0,פניה ברגשטיין,"   	 	 	         אבא בא עם עגלה –  נעלה כלנו.  דיו, סוסתי קלה!  די, הנה הגענו!            "
3939,אברהם אבן עזרא,46,1,1,1,1,0,0,אברהם אבן עזרא,"   	 	 	       שמעו הרים את ריב אדני    בין הר סיני להר בית אדני.    אמר סיני: ׳אפס דמותי,    אני מלפנים בקדשתי    ובכל הרים אין זולתי    הר, אשר ירד עליו אדני.׳    בית אלהים שח למול תושיה:    ׳אנכי הר המוריה    ועקדת יצחק עלי היה –    והיה לאות ולעד לאדני.׳    רחב פיו הר סיני וענה:    ׳כל התורה בי נתנה    וכל תושיה בי נצפנה    כי נאמנה עדות אדני.׳    משיב לסיני: ׳במצות נביא    הוקם משכן בי, לא סביבי,    ועולת תמיד וחג נעשו בי    וחדש, מלבד שבתת אדני.׳    ענה לבית זבול מלים צרופים:    ׳בית המקדש נקרא שמך –    רק חללוהו שארית עמך    ולא יקרבו לשרת לפני אדני׳.    ׳רב לך סיני, מה הוכחת?    בית הבחירה איך זנחת?    מעשה אבות הכי שכחת? –    אלהי זהב תועבת אדני.׳    השיב סיני דברי גבורות:    ׳בי נתנו עשרת הדברות,    דבוק מצוות ורחוק עברות –    גם בי לא התאנף אדני.׳    חזק בית זבול והשיב בחימה:    ׳למה תדבר, על מה ועל מה?    הלא נשארת כאבן דומה –    אל תסף דבר לפני אדני!׳        "
3660,אברהם אבן עזרא,46,1,1,1,1,0,0,אברהם אבן עזרא,"   	 	 	     הבוחר בשירי זמרה / אקרא, / יתגדל שמו הנורא!    אתבונן – / ובכל שפר  וארנן / לאל כל ספר,  ויכונן / אנוש מעפר  ובלבו נשמה ברה / ברא, / כמלך בתוך הבירה.    בכל הוא / ומידו כל,  כמהו / היות לא יכל,  כתהו / לנגדו הוא כל!  מה אמר – ויד כל נברא / קצרה, / דעתו מאנוש נבצרה?    רם פלאו / וסוד עליוניו,  עם כסאו / משרתי פניו,  מוראו / עלי אופניו,  במים עליות קרה, / קרא – / שמים ברוחו שפרה.    מוראים / בכל מעבדו,  כי נראים / מעידי הודו.  לנביאים / יגלה סודו,  כי נפש בעיניו יקרה / הורה / ללכת בדרך ישרה.        "
3992,אברהם אבן עזרא,46,1,1,1,1,0,0,אברהם אבן עזרא,"   	 	 	     אלו לפי אידי דמעי יזלו,    לא דרכה רגל אנוש יבשת,    אך לא למי נח לבד כרת ברית,    כי גם לדמעי נראתה הקשת.        "
5865,יהודה קרני,332,1,3,4,1,0,1,יהודה קרני,"   	 	 	     אם יש לו שם ואם אין לו שם –  כוכב, כוכב נצחות נושם.    אם יש לו הד ואם אין לו הד –  לקראת כל ניד רוחי לוהט.    אם ער הנוף ואם הוא עלף –  אל כל היקום קשוב הלב.    וברן תבל או בעצבה –  כל רתמוס בדמי הטבע.        "
3478,אברהם אבן עזרא,46,1,1,1,1,0,0,אברהם אבן עזרא,"   	 	 	     אי גבורתך ימין אל? / הן באזני אז שמעתיך!    נואשה נפשי להרים / ראש, כאלו לא ידעתיך.    בא במסרת בריתך / בשבי יצא לעינך,    שכנו זרים בביתך / יחשבו כי בם רצונך,    בחזותם את חמתך / עמדה ביני ובינך –    משלה יד כל מגאל / בי, ולי יאמר: 'קדשתיך!    מה תקוי עוד – ודורים / עברו, ואני ירשתיך?'    רפדוני סוד נביאים, / סמכוני כל חכמים,    כי זמני קץ פלאים / הם סתומים וחתומים,    מי ירפא תחלואים / בי – ומספר עצומים?    'שאלי, קרית אריאל, / שאלי נא אם שכחתיך    יזלו עיני נהרים / כי בלי כבוד נתתיך.'    מחנות קדש פזורים / מבלי רועה עזובים,    כי בלי כסף מכורים, / גם כצאן טבחה חשובים.    שובבו רוחם ספרים / משפת חזון כתובים:    'כל נביאי דברו אל / נחלתי: איך עזבתיך?    בעבור חסד נעורים / אהבת עולם אהבתיך!'        "
5118,"איתמר בן-אב""י",117,1,3,4,1,1,0,"איתמר בן-אב""י","   	 	 	    דם אני אוהב, דם אדום מאד,  דם רב כמים אשר בגדול־הים,  דם שיזרום מתוך לבי כנאד,  דם שאשפך בקרב ובעים.  דם אני אוהב, דם טרי וחי  אשר לא הספיק להקריש עוד בגרוני,  דם אני אוהב, דם טובי־אחי  אם בל אוכל לגנח את דמי אני.  דם אני אוהב, דם קנאה וחוה,  שאקח ממנה, – כלילת־אהובתי.  דם אני אוהב, דם כלו שלהבה,  כאשר אמיתנה באקדח אהבתי.  הוי! דם, דם בהקיצי ודם בחלומי,  דם בקרבתי ודם אל כל סביבי,  דם מתוך עיני, דם בצחוק־יומי,  דם בספרי וגם ביאוש כתבי.  ואם סוף־סוף אזנח את עולם־התמותה  אם אסוף־אמות עיף המלחמה,  אז דם אצוה לי כאחרונת־מטה  דם במקום מצבה ודם במקום אדמה.  והשנים כך תחלפנה, ואתן הדורות,  ומאביב לאביב, על אדום־במותי,  תשקיף דם השמש ממרום דם־אורות  ודמומיות תצמחנה מדם עצמותי.  כי דם היו חיי מבלי אהבתה!           "
3884,אברהם אבן עזרא,46,1,1,1,1,0,0,אברהם אבן עזרא,"   	 	 	    תוכחה     כאין כל משובה / לעמת חסדך חשובה – / השיבני ואשובה!    אמרת בהולדם / ברואים חיים בעודם: / ׳שובו בני אדם!׳    באמת, עד תהי זכה, / כל נפש היא מדכה – / תשב אנוש עד דכא.    רוחך, אל, ישכילו / להנחם על מעלו / ושב ורפא לו.    הסירתי רעיוני / מתור אחרי עיני, / למען ישוב יי.    מעל נושא כפו, / אולי יסיר אכפו / ושב מחרון אפו.    בגו רוח נשוב, / אך לנע ונד חשוב / ועודנו לא ישוב.    רעותי סבבוני / כרבם יעציבוני, / לכן שעפי ישיבוני.    באמרי פי נאלמתי, / ואם למשפט נלקחתי – / מה אשיב על תוכחתי?    יענני רחום שמו, / כי הסליחה עמו, / לכן ישוב עמו.    מה אנוש ותשובתו? / תר לבי, כי במותו / לא ישוב עוד לביתו.    אך בניבך אנפש – / בדת תתה לבת חפש, / תמימה משיבת נפש.    ייטיב אדם פעלו, / כי רוח לתגמולו – / השב תשיבנו לו.    רוחי שוב הנך / לאל, ויחנך / והשיבך על כנך.    אודה ואעזב זדוני / ככחי; ואתה, יי, / אל תשב את פני.    זכר רחמיך ואשלם / ויפתח פה נאלם – / אל ישב דך נכלם.        "
5474,דוד פוגל,206,1,3,4,1,0,0,דוד פוגל,"   	 	 	     שנים אנחנו,    אני וכלבי הגדול,    בעלות נער ונערה קטנה    מן הרחצה.      כבר העצים בשלכת,    הימים קלו ומאד צהבו    ואינם כקיץ הכבד, התרג.    הנהר הגדול עובר לאטו עלינו    כחיה אדירה    ועורו רועד רעד הסתו.      שנים אנחנו    וכבר צמרנו גדל לחרף והולך. –   וינה, 14.12.1919  *       "
453,חיים נחמן ביאליק,6,1,3,4,1,0,0,חיים נחמן ביאליק,"   	 	 	     אל היער יצא יצאתי,  קהל צפרים שם מצאתי,  קהל צפרים גדולות קטנות,  כלן יחד שיר מתנות.  פתחה אחת ואמרה: פי!  ענו כלן: פי, פי, פי!  תהלת אדני ידבר פי!  אל היער יצא יצאתי,  קהל צפרים שם מצאתי,  קהל צפרים גדולות קטנות,  כלן יחד שיר מתנות.  פתחה אחת ואמרה: לי!  ענו כלן: לי, לי, לי!  אדני היה עוזר לי!  אל היער יצא יצאתי,  קהל צפרים שם מצאתי,  קהל צפרים גדולות קטנות,  כלן יחד שיר מתנות.  פתחה אחת ואמרה: רא!  ענו כלן: רא, רא, רא!  מה-לך נרדם, קום, קרא!  אל היער יצא יצאתי,  קהל צפרים שם מצאתי,  קהל צפרים גדולות קטנות,  כלן יחד שיר מתנות.  פתחה אחת ואמרה: תי!  ענו כלן: תי, תי, תי!  הנה אל ישועתי!        "
6713,חיים לנסקי,385,1,4,4,1,0,0,חיים לנסקי,"   	 	 	       אדר עם אדרת,    אדרת עם אדר…    היא אינה נזהרת,    הוא אינו נזהר.    אמרו לסל דרך    אל עבר הנהר,    נתבקע הקרח    כזכוכית נשבר.    נפלו למחתרת –    אבד אדר, אבד!    רק האדרת    העלו בלבד.    טפחוה, טלטלוה    לא שב רוחה, לא שב!    סחטוה, יבשוה –    לשוא! לשוא! לשוא!    צדקת שבאדרת –    בלי פגם, בלי רבב, בלי טלאי.    נספיד את הנפטרת:    וי! וי! וי!    נכין ארון־ארן    בו עד הסתו תלין.    נזרוק מלא החפן    עליה נפטלין.        "
126,יהודה ליב גורדון,2,1,3,3,1,0,0,יהודה ליב גורדון,"   	 	 	    הצבוע הזה יש לו שס""ה מיני צבעונין כמנין ימות החמה  (ב“ר פ' ז', ילקוט שמעוני רמז י”ב)   במאורת עטלף חתול פרצה    ובכל אות נפשה עליו קפצה    לאמר: הן עכבר אתה    ולאכלה לי נתת!    ""האנכי עכבר? – ענה השרץ–    איפה ראית בארץ    עכבר בעל כנפים?    החתול יצאה ויבא שם פרס    וירם חיש הצפרנים    ויאמר: צפור את, עליך קרץ!    לי לבג תהיי ולמלאת הכרס.    ""אנכי צפור? – ענה המתנכר –    שגית, על דברתי!    העיני האנשים תנקר?    אם צפור אנכי איה נוצתי?    כי מי זה ראה תחת הירח    עוף כנף קרח?!""        שמרנו אל מהפכפך כעטלף,    שלרוח כל יום את פניו יחלף    ולעמת פניו גם דרכו יסלף.             "
3296,שלמה אבן גבירול,40,1,1,1,1,0,0,שלמה אבן גבירול,   	 	 	         שולמית שחרחרת בתוך עלמות תתהלל  מרחוק קראתיה למה תתמולל  התיצבי בת נדיב יפה פית מכלל  ונות בית תחלק שלל.      שלל ושבי על זרועך השלך  כבודה בת מלך מני עד מלך  כי הנה הסתו עבר הגשם חלף הלך  תורי זהב נעשה לך.      לך אצלתי נסוכת הדומים  בעבורה עשיתי ארץ ושמים  פנימיה היתה דת שעשועים יומים  באין מעינות נכבדי מים.      מים נטפו שחקים יום צעדתי בישימון  להנחיל נאמנה היתה אצלי אמון  ברעם וקול יפוצץ הר בשן וצלמון  וקול דבריו כקול המון.      המון אלפי שנאן עלו ברכבה  ומלאכי השרת חנו סביבה  טוב צפנתי לישרים בקרבה  עץ חיים היא למחזיקים בה.      בה תכנתי חלד וגלת שחקים הצבה  מבוא פתחים תרנן גשו למשפט נקרבה  אני חכמה בשם ראשית נקבה  בית נתיבות נצבה.      נצבה לריב עם אחור נזרו  בי עמקות יגלו בי תעלומות יאורו  בי ישנים יקיצו ורפאים יעורו  בי שרים ישרו.      ישרו נדיבי עמים מני בטן עמוסים  בשש מאות ושלש עשרה בעשרת הדברים כמוסים  אמרות יי אמרות טהורות ודבריו כאש המסים  מגן הוא לכל החוסים.      החוסים יעלזו והנסוג מאחרי בפעל כפיו נוקש  ושם דרך אראנו בארחי לא יוקש  בצדק כל אמרי פי אם תבקש  אין בהם נפתל ועקש.      ועקש טוב לא ימצא ואם ישוב יגיה חשכו  צור לישרים תושיה יצפן בסכו  להנחיל אוהבי יש ופריו מתוק לחכו  ויאחז צדיק דרכו.      דרכו ישמרו ולא יטו בעודם  כי עת לכל חפץ להלין בעדם  על כן הלך בדרכי אל והבא נפשך בסודם  ואת מצוותיו שמר כי זה כל האדם.      האדם השמר ועזב התלהלהך  הלא כתבתי לך שלישים להיות באפלה נגהך  הסכת ושמע ואל תבוא אחרי המלך בגבהך  תמים תהיה עם יי אלהיך.        
1594,יהודה הלוי,26,1,1,1,1,0,1,יהודה הלוי,"   	 	 	     אלהי, משכנותיך ידידות    וקרבתך במראה לא בחידות    הביאני חלומי מקדשי אל    ושרתי מלאכותיו החמודות    והעולה ומנחתה ונסכה    וסביב תימרות עשן כבדות    ונעמתי בשמעי שיר לוים    בסודיהם לסדר העבדות    הקיצותי ועודי עמך אל    והודיתי, ולך נאה להודות        "
262,רחל בלובשטיין,5,0,3,4,1,0,1,רחל בלובשטיין,"   	 	 	    שי / רחל המשוררת   אעולל כגפן    שארית הרחש    ואשלח מנחה לך    מזמרת לבי –    כל שיד העצב    לא עקרה משרש,    שקדים-הזעם    לא שדף עוד בי.  ארפד הטנא    זכרונות כנרת,    ורד שמי הבקר    בין עצי הגן,    זהב הצהרים    במרחב רוגע    ולילך הערב    על הרי גולן;  זכר ליל הסהר    על חלקת המים.    זו תרועת האשר    בעלות ימי,    כבשני תולעת    בה אקשר הטנא    ואשלח אליך –    התשמח לשי?  תר""ץ        "
4996,חנה סנש,105,0,4,4,1,0,0,חנה סנש,"   	 	 	     לו פגשתי אדם המבין את הכל –  בלי מלים ובלי חקר,  בלי ודוי ובלי שקר,  בלי לשאל.      אפרש לפניו כמפה לבנה  את הלב והנפש –  הזהב והרפש  והוא יבין רב הבנה.      וכששדדתי הלב,  כשהכל הרקתי ומסרתי,  לא ארגיש צער וכאב,  אדע כי התעשרתי.       גבעות-זייד, 14.8.1942       "
4521,משה חיים לוצטו,55,1,2,2,1,0,1,משה חיים לוצטו,"   	 	 	     על גפן פוריה, על צדיק כתמר, קינה היא וקוננוה, כי נקרא אל שמים מעל ואיננו, כי לקח אותו אלהים, ה“ה בחור מעם סגלה, חביב ונעים מתהלך בתמו צדיק, משכיל ומבין, המנוח כה”ר אהרן רפאל בן הנכבד כה“ר יעקב שלום יצ”ו זצוק""ל, אשר בימי נעוריו נכספה וגם כלתה נפשו לחצרות ה‘, לשמע בקולו ולדבקה בו, ובתורתו - מקרא, משנה, תלמוד, הלכות, אגדות, - יהגה יומם ולילה. והיה כעץ שתול על פלגי מים, אשר פריו יתן בעתו, שומע ומוסיף דבר יום ביומו, וכתר שם טוב עולה על גביהם, יראת ה’ היא אוצרו. ויסע כמלאך האלהים אל בית עולמו, ה' אלקיו עמו, ויעל. גם היום מרי שיחי לא יכלתי החריש התאפק, צרתי אגיד ותהי לקינה:  הוי נחלי דמעה, מה־תתמהמהו?  מה־לכתכם תכבידו?  התנוססו, אתיו,  ישתברון, יהמיו  גלי עזוזכם! נא כים הורידו  על לחיי דמעה, כי לא ימצאו  עיני לכל בכיי, וכבר חרבו.  אתן חכמות, נא אשות־הנהי,  עינות בכיתכן בל עולם נכזבו,  אנחת לבבי קחנה,  יד אל ספק תשלחנה  לפרש עלי קינים צרתי סלה,  עד כי מעט אבליג: אולי אוכלה  אגיד מרי שיחי, מלים אחבירה,  מספד כתנין, מר תמרור אעירה.  אדם כציץ שדי, כחציר יחד,  למה לך אור? למה?  אם רענן תפרח תצא לבקר,  הנה בטרם ערב  תמל, ועוד איכה?  מות כשה ירעך.  האם עלי שמחה יגל לבך -  ולרגלך יגון, פח לפעמיך?  למה דבש ימתק, גבר, אל פיך -  ולשונך תוליכה  ללחך עפר המות?  מות, עלי כל גא גאה, עד אנה  אל שד ואיד תלעג, תשחק לפחד?  על טף ועל שב יחד  תשב ברק חרבך,  לקצר כמו קמה צאן מרעיתך?  לו עץ, אשר הזקין וכבר גוע,  אותו לבד כרת,  או עץ, אשר ידעת  עץ מאכל לא הוא, אותו שחת -  אז החרשתי לך, אז התאפקתי.  אך כי בשורק זה תשלח ידיך,  גפן אמת אדרת,  מטע צבי תפארת,  תפץ ברע עליו עברות אפיך -  איך אשקטה, אביטה?  האם פרי המעיטה,  אם חדלה מתקה גפן זאת סלה?  הוי אהרן אחי! צר לי עליך,  כי לי מאד נעמת.  מה־מהרה נפשך  מני שדה חכמה בבחורותיה  לשאת אלמותיה,  לתת פרי שיבה מילדותך!  לא הגשו רגליך  אל כל נחשתי הבל,  חמדת בני בשר כי תהו המה;  אך נחלה נעמה  מאז לך בחרת,  פתחי תבונות אך שוקד שמרת.  אם כלתה רוחך  אל משכנות חכמה, אל חצרות קדש  עתה פעלתך  שם בין נתיבות ענג  את כל תמימי דרך  שליו הלא מצאת;  שם עינך ראתה  מני עמלה טוב, שם תודה סלה  על כל מנת חלקך.  הן לא לך אבכה, הן לא עליך  אשא בכי ונהי -  אך על אשר אהבו  את נפשך עד נפש,  כי ממך נעזבו.  זאת לי לבד אשיבה,  אף אל לבבי תנחומות אתנה:  כי נפשך עודנה  בין זהרי מרום, ששון לוקטת.  הנה כשמש זאת, מרום רקיע  תזרח עלי אדמת עפר הלזו -  כן אורך יופיע  מגן וצנה לנו,  עד כי בהקיץ סלה  עוד ממך נשביע  אך צהלה, אל קץ ימין, נפשנו,  אף את ירושלים  יחדיו נרנן עוד בישועתנו.  נפש דאבה משה חיים בכמ“ר יעקב חי לוצאטו יצ”ו        "
6156,יהודה קרני,332,1,3,4,1,0,1,יהודה קרני,"   	 	 	     ואז בהיות רעב בכנען  ובראש חוצות — הזעק, ובחדרים — הרטן  עם כל מרורת הפתן,  האם לא חבשתי חמורי הבא להם קצת טען  כדי מלא הבטן?    עמם זעקתי: לחם, לחם, לחם!  ולא חלילה מפסלתה של פסלת —  מקמח סלת:  אך מה מאד חטאתי ואנחם  על כל גרעין טפחתי וכל שבלת.    כי עת צמחה קרחת אדמה — הפך לבם קרחת,  וכן במלא זיתים כל כפש —  סחטו, אהה לי, גזל, חנף, טפש;  וכל שהעסיס תפוח עם הגפן יחד  כן באשה כל נפש.        "
2371,שמואל הנגיד,32,1,1,1,1,0,0,שמואל הנגיד,"   	 	 	    ומרץ אבו אברהים עמי רחמה אללה עליה פי שנת שמונה מאות ואחת ואשתד אשפאקה עליה פקאל פי דלך  וחלה יצחק דודי, ירחם האל עליו, בשנת שמונה מאות ואחת ורבו רחמיו עליו ואמר בענין זה   עצמי מלאו צירים ותוגות  /    ועיני נגרה מאין הפוגות,  ומכאוב צץ במורשי, כדשא   /  יכסה אחרי מטר ערוגות.  אהה על תענוגים כי מאסתים –  / היש בימי חלי אח תענוגות?  פקד עלי, ואל תפקד, אלהי,  /   עלי אחי, דרכי הנסוגות.  ואם אשגה – הכי תקח אחרים?  / הלא עמי תליננה משוגות!         "
4020,אברהם אבן עזרא,46,1,1,1,1,0,0,אברהם אבן עזרא,"   	 	 	    תשובת  ליוסף אבן צדיק       הרחקת כליל חכמה,    וחברתך מאד נעמה;    וכן מחלת פרידתך,    עלי כל מחלה עצמה;    ושמשך זרחה לכל,    ולי באה ונעלמה;    ואיך אשא נדוד מחוץ    ומבית ועד כמה    אני כלוא בבית עלמה,    אבל לא אדע על מה;    ירוצון נהרי עדן    לפני ואני אצמא,    ואין לי רק ראות עיני,    כמביט אל פני חמה;    ואולם נחמני שיר    ארגתו מעשה רקמה,    והאותות אשר דבר,    כבר באו וכן המה,    חבוק ונשוק ושוק על שוק.    ואזרוע עלי שכמה;    אסובב על מקום עטין,    כמו נזיר סחור כרמא;    ודי שתהיה עמי    מטהרה ולא גשמה,    ואשיג אל קצת תאות    לבבי על ידי מרמה.    וכל זה יהיה שוה,    עדי כי תאדים שלמה,    עדי ארדף ואשיגה,    ואכה עדי חרמה,    ואשיאה כמו נחש,    והנחש גדול ערמה,    ואשלים את עבדתי,    ואדע כי כבר שלמה    לך שלום כחול הים,    אבי השיר, כליל חכמה.        "
1556,יהודה הלוי,26,1,1,1,1,0,1,יהודה הלוי,"   	 	 	     יעבר עלי רצונך / כאשר עבר חרונך,    הלעולמים עוני / יעמד ביני ובינך?    ועדי מתי אבקש / אותך עמי – ואינך?    דר בכנפי הכרובים / הפרושים על ארונך,    העבדתני לזרים – / ואני כנת ימינך.    גואלי, לגאל המוני / רום והשקף ממעונך!         "
2544,שמואל הנגיד,32,1,1,1,1,0,0,שמואל הנגיד,   	 	 	     ואמרו לי היש רעים כגלדי    בצלים זה לזה יחד דבקים    ועפים מבלי כנף ורצים    בלי רגל עניתים השחקים.         
4045,אברהם אבן עזרא,46,1,1,1,1,0,0,אברהם אבן עזרא,"   	 	 	    על שם אברהם     בפי כל איש מזמתו,    וחכמת פיו תהלתו,    ואולתו    תשועתו.    שמע אלי גביר הראת    בכל חכמה גבורתו,    קחה רמח בידך,    ורדף צר והכיתו,    ושית ראשו בתוך השם,    ואות תוכו באחריתו,    ומאחת עשה שלש,    אשר תמצא בתכליתו,    קחה ראשית שמיניתו,    ואחר כן רביעיתו;    ואלה הם יסוד השם,    ותבא עד תכונתו.        "
6658,חיים לנסקי,385,1,4,4,1,0,0,חיים לנסקי,"   	 	 	       והגשם נצנץ כלהב דק    וננעץ בכדור העולם.    – הוי, טריות ריחנית של ירבוז נסדק,    אשאפך כראשון אדם.    והקשת ורדה ומתוקה הנה    לאכלה כמו שהיא, בלי תבלין –    כפלח ירבוז לראש השנה    לליטא דורון מווהלין.    (והגשם נצנץ): ירבוז – אבטיח        "
2546,שמואל הנגיד,32,1,1,1,1,0,0,שמואל הנגיד,"   	 	 	     ויצא דבר מלכות ללכת אל אשונה המקום, וכבר נקבצו בה חילי אשביליה והמון עם אלברבר, והיה מגבורתו עליהם מה ששט בקצוי ארץ שמעו וכעוף התעופף קולו וזכרו. ובשובו משם נעזר עזר אלהי, וזה בשנת תתי""ב [4812; 1052]. ושמע כי קראני חלי כבד ועצום מצמח אשר צמח בי, והיה קשה מאד, והוא הכפיל מסעיו למהר לבוא לקראתי, ואחר עזרני אלהים, אחר היאוש ממני ומרפואתי, ושלח דברו ורפאני. ואמר בזה:  מה לך אל צבי, גבוה נעוריו / שת לנגדו, ומי לך בחצריו?  סור, הלא תחזה עלי ראשך ליל / שחרותך יגל לך את שחריו.  איך יפתה אנוש בשער, ואיכה / ייף במי נערות, אשר מבחוריו  אסרו מלאכי שאול תוך שערו – / קל מהרה זמן יפתח אסיריו.  יכבדו מהלך פעמיו בארץ, / אחרי עד יאור ישלח קציריו.  כחשכה כצהרים בעיניו, / כי כבר דעכו וחשכו מאוריו.  לבנו לאנוש לבניו נתיבת / קשט – לא שחרו ימי ריק שחריו.  קום, חכם לב, וספרה: מה בידי / מזמן? שח, והחלוני אמריו:  כוס ממלא בשוא בידך, שמניו / תשת ראשון – ואחרונה שמריו,  למדוך שביל -ישרה זקונים – / אך מרי יצרך יסלף שקריו.  את בתוך בית כלוא, יצועיו וגנו / מהבליו, ומשאלות לב בקיריו.  את כשכיר אבל עמלך כלילה,/ שיבך – שחרו, ומותך – בקריו,  חלדך כחלום, ותמצא בזקן / רב פתריו, וגועך כל פתריו.  בן גבירים, נטש בכי על נעורים / קום והטיב קרא, כדוד בשיריו,  כי גדוד, נח עלי צריח ללכדו, / שב בבשת ושפכו שם אשוריו,  כי חילים אשר להרע קרואים / ואסופים – כעם במסגר בעיריו,  נואלו נועדו – ויצא אלהים / והפיצם, כמו ארי מן יעריו.  שלחו בו בני קשתות, ואבני / יד, ולהב חנית וכידון בשוריו  נחשבו שם כלי קרב איש כאין, / ואבניו כמץ, וכקש – צרוריו,  ואשר יעוה – אלהים ישבר / קשתותיו ויחליף את יתריו.  אם בצל אל בני מצודה שמורים – / מי יאנה באון ורע שמוריו?  או יסגר בני גבורה אלהים – / מי ימלט, בעז וכח, מסוריו?  נאספנו, בבוא שמועה, ורצנו / אל צריח בהר להציל נצוריו,  אז יבואון בבית מצודות ומבחור / מבצריהם, וסגרו את שעריו.  נחנו שם למול מצדם בכח / ונסובב במחננו עבריו.  כל אשר נעלה עליהם בצבא / חבאו שם כמת בקרב קבריו,  יש שמחות, ולא כשמחת מצודד / את משנאו בעיר ומביט בשוריו.  מה תבקש עשה לצר נס וסר מ- / מבצרותיו ובא בחדרי חדריו.  נשבעה מפרי נוהם – והמה / בכלמה, ושבעו ממרוריו,  ואנחות ובוז שתותם – ויין טוב / ישק כל איש במחננו חבריו.  נעלסתי וגל כבודי, כגילת / איש באל נעזר וראה בצריו,  אך לרע נחלף ששוני בשמעי / כי יהוסף בצר, וצר לי בציריו,  נעויתי בבוא שמועה, ואליו / עופפני זמן בכנפי נשריו,  ואבקר בני בערשו – והנה / גוף כמו שערה, וכצל יצוריו.  רככו אוהביו שחינו – ולא רך, / נואלו רופאיו לחבש מזוריו.  אך אשר הוא לעצבותי מחבש / שם לנגעו צרי ורפא שבריו.  אל אמת, אחרי אשר בא, ונגע / אל מזוזות שאול, ונח בין מצריו –  את פדיתו, ושב לבבך אשר בו / אל קרביו, ורוחך אל נחיריו.  את אלהים אקו בצרות, למען / האלהים יצו ישועות בחיריו,  ואמתו יצו עלי איש חסידו / המשלם לאל בטוב לב נדריו  הממלא רצון יראו, אשר רץ / אל רצונו ויחרד אל דבריו.          "
30,יהודה ליב גורדון,2,1,3,3,1,0,0,יהודה ליב גורדון,"   	 	 	     לידידי מר-חביבי הרב החכם הכולל    עושה גדולות בקרב עמו, רב – כל מחולל:    מרבה חכמה בישראל לבלי בחשך יתגולל    ומרביץ בו תורה לבלי בעמים יתבולל;    ובתהמות הנשיה הוא צולל    ושם חשך מפני אור גולל    ומוציא יקר מזולל    ומגלה עמקות מימי המצוקות כעת    אשר נוגש מעולל    דכא לעפר נפשנו ובעמנו הסתולל –    זה דודי וזה רעי עד סתימת הגולל    הר“ר חיים יונה גורלאנד חוב”ק אדיסא והגליל    יעלה ויצמח כגן רטב ואל ייבש וימולל1.     ספ“ב, ביום ד' ז”ך תשרי תר""ן.       גם תפילתי זאת לא נתקבלה, כי למועד הזה בשנה האחרת בעמוד הר“ר חיו”ג על הבמה לדרוש ברבים בבית הכנסת, על פני כל אחיו נפל וכראש שבלת התמולל.                 (הערה ממוש“ק פ' זכור, תרנ”א.)  ↩           "
6460,שלמה מנדלקרן,382,1,3,4,1,0,0,שלמה מנדלקרן,   	 	 	     להתחפש אהב תמיד בערמה וטוב טעם    אוי נא לנו פן יתחפש גם הפעם!        
2610,שמואל הנגיד,32,1,1,1,1,0,0,שמואל הנגיד,"   	 	 	    ∪ – ∪ – – – ∪ – – ∪ ∪ – ∪ – – – ∪ – – ∪   בזה זמן בוגד ואל תאמין בשחקו לך או בעת יבכה,    לבעבור כי יום יהי מעלה צרי למכתך, ויום יכה.    בטוב, אשר ימיר זמן־רע בטוב, בטח, ואם יתמהמה – חכה!        "
6514,שלמה מנדלקרן,382,1,3,4,1,0,0,שלמה מנדלקרן,"   	 	 	    אשר כתבתי לחכם־הרזים ויועץ פלא (גפהיימראטה), אוהב ישראל וחכמת סופריו, האדון אלכסנדר בן־פיליפ פאסטעלס בשלחי לו את המחברת “עזרא הסופר” מוגשת ומקודשה לשמו:   אלכסנדר הגדול כי בא לירושלים    ויבקר היכל־יה הכהנים וחכמים    לראות הדר קדשם אורו לו עינים    ויעל על־מזבח־אל עלות ושלמים;    ולכבד שם זכרו אז עברים ידעו:    כל־בן נולד שנה זו בשמו קראו –    כן עת הופעת בן־פיליפ בית הספר    וכמלאך מושיע כי נגלית אלינו,    למודי־יה ראית, שמעת אמרי שפר    ותט למו חן, ותהי מליץ בעדנו;    אז לבי רחש אהבה ולשוני לך שרה1    ובני הבכור אקריב לך היום אזכרה!        כדבר האמור במכתב עתי “המליץ” שנה ד'.  ↩           "
468,חיים נחמן ביאליק,6,1,3,4,1,0,0,חיים נחמן ביאליק,"   	 	 	     ""לאן את נחפזת,  אניה מהירה?""  ""נחפזת אנכי  אופירה, אופירה.""      “מה-תשאי משם?”  ""פנינים מלא הגביע  עם צפור גן-עדן  וקערת רקיע.        ובשובי לך אחלק  מלא אצבע מטובי.""  ""לכי אפוא לשלום  ובשלום תשובי.""        "
1348,מתתיהו שוהם,24,1,3,4,1,0,0,מתתיהו שוהם,"   	 	 	     קבל המערב פני שמש המלכה  בהיכל יקוד;  על מרבד ארגמן רקום חכליל וחשמל  מענני שני הוד.  התרפק עליה: אהובה, יחידה,  את כלילת כל רם;  מחביון געגועי אחודה לך חידה  של זהר ודם.  גם נגה, גם זיו לי, גם קסם כל אורה,  וכחל סתר צל –  הה, למה את פונה מאצלי, תשורי  אל ארצות הליל?…  שוחקת המלכה: הה, מערב חכלילי,  לך אפתר הרז –  מעבר הלילה שם אסל את שבילי  אל מזרח הפז.          "
534,חיים נחמן ביאליק,6,1,3,4,1,0,0,חיים נחמן ביאליק,"   	 	 	     עשו משכים לבית המרזח,    חבית משקים מפיו תתן ריח.    אוי, אוי, אוי,    אוי לעשו גוי!    כוסו – חייו,    לשתות חיב,    כי-על-כן הוא גוי.        יעקב משכים לבית התפלה,    נותן ליוצרו שבח ותהלה.    הו, מה-טוב    חלק יעקב!    אל צור חייו    להודות חיב,    כי שמו יעקב.        עשו חוזר לביתו בלילה –    אוי לה לאשתו מאגרוף יד בעלה.    אוי, אוי, אוי,    אוי לעשו גוי!    זרועו – חייו,    להכות חיב,    כי-על-כן הוא גוי.        יעקב חוזר בערב אל-נוו,    אשתו וילדיו משמחים לבבו.    הו, מה-טוב    חלק יעקב!    בניו – חייו,    לגדלם חיב,    כי שמו יעקב.        "
5457,דוד פוגל,206,1,3,4,1,0,0,דוד פוגל,"   	 	 	     על האילן    סתוי ירעד עלה, ירעד, ירעד.    יום כפורים חור כבר יתהלך    בנפש.    ועירת סתו רחוקה,    טבולת געגועים כהים,    תראה בוכה אל הנפש.    אך הדמעה המחניקה    הן לא תעלה אל העין.    ולעולם לא תרד. —   וינה, 20.8.1916 ברוידס       "
3527,אברהם אבן עזרא,46,1,1,1,1,0,0,אברהם אבן עזרא,"   	 	 	     מי יתנני / כימי אלוה ירצני,    כי יענני, / אקרא – ואמר: הנני!        איך חללני / דודי ובי געלה נפשו?    אז העלני / מנף ובעננו ואשו    אט נהלני, / ואפגעה במקום קדשו,    ויקדשני / ויעמד ציר יורני    בינו וביני / וכל יקר ראתה עיני.        בנחלתי, / ארץ טהורה, ראיתי    כל שאלתי, / ובית זבול שם בניתי    לאל מנתי, / עמו שלוה הייתי –    ויפרפרני / עון אשר לא ירפני,    וישכחני / הצור אשר לא ינשני.        רועי לפנים, / איה זרוע תפארתו?    אין קץ לשנים / מאס בציון עיר שבתו.    שומר אמונים / נתן ביד עובדי בלתו.    הן יחקרני / אם אעבד בלתו שני,    איך יטשני / עד כה ולא יגאלני?        מדי היותי / חסד ומשפט אשירה,    אשכח ענותי, / ומלבבי אסירה    ארך שבותי, / וברית נעורים אזכירה,    היא תצרני / מצר ולא יבלעני –    וישובבני / אישי ועוד יאהבני.             "
6214,יהודה קרני,332,1,3,4,1,0,1,יהודה קרני,"   	 	 	     הכו, בנים, בחלילים,  ענו נא במצלתים  עם בכורי פרי הלולים  ראשית עמל כפים.  ברצות השם ועם גאולים  ישוב מכל אפסים —  עלה נעלה עם בכורים  בסך לירושלים.  הכו, בנים, בחלילים,  ענו נא במצלתים.        "
3647,אברהם אבן עזרא,46,1,1,1,1,0,0,אברהם אבן עזרא,"   	 	 	     אל פעליו גברו, / על יצורים משלך —  הן צבא רום נפארו / נתנו כתר לך!  אם שרפים קצרו, / אל, לספר גדלך,  סודך / וכבודך —  מי יהלל / מי ימלל  איש, אשר בצעיר יצורך / הוא, ואיך יקרב לשירך?    בעלי בין בערו / באמתת סודך —  ואשר בך נעזרו / ידעו יחודך,  גם בך יתגברו; / לחזות בכבודך  יחפזו; / עת יחזו  זיו יקרך / גם מאורך —  יעלו יום יום בהרך, / שם יאירון בהדרך.    רם, גדלה גדלה / לך לבדך יאתה!  אם להמציא מעלה — / מיקרך היתה  לו, ונפש נבהלה — / בך וממך חיתה!  יֽהיו / בך יֽחיו  הנפשות / הקדושות;  ינעמו מהוד פארך, / ילכו כלם לאורך.    מה גדלת איש ומה / מול גדלה קדמה?  מה גבורה נרדמה / מול גבורה עצמה?  אם נשמה נעמה / מתבונות חכמה —  אין לאל / ידה באל,  רק תשורר / שיר תעורר:  ברכו, עם אל, בניב רך / את אדני המברך!        "
646,חיים נחמן ביאליק,6,1,3,4,1,0,0,חיים נחמן ביאליק,"   	 	 	     לא שבת ולא חג  כי אם יום קיץ סתם,  ובגנת הירק  קול ששון ומחול־עם.        החגב בעוגב,  בחצוצרה הצרצר, –  רגל מי זה אפוא  ממחולות תעצר?        ובערוגות הגנה  מסביב לחבית  קפץ כרוב, הרים שוק,  קם לרקד עם כרובית.        וירא זאת אבטיח  ולא יכל עוד עמד  ובמדי הפסים  רץ עם דלעת לרקד.        בן־תירס צהב המעיל  בלוריתו אז הפשיל  ובחטפו חמנית  קם לכרכר בגיל.        ויבער אז כאש  מקנאה לב הצנון  ויקפץ לפזז  עם אחות המלפפון.        וכראות זאת הסלק  התאפק לא יכל  ויתפס עגבנית  ויצא במחול.        ופתאם – שימו רוח –  גם הגזר זה בא  מכרכר בכל עז  עם בת לפת עבה.        וגם צמד חמד,  בצל ובת־שום,  התלבטו בין רגלים,  וראו: לא גרשום.        גם בלבוס האביון –  אל אתן פי לחטא –  בא לרקד, במחילה,  הוא על כל משפחתו.        ותרעש הגנה  ויהם בה כל שביל  ממחולות ונגינה  וממצהלות גיל        רק אפון המסכן  עמד מן הצד,  על מטהו נשען  ולא נע ולא נד.        ""איכה אוכל לשוש  איכה אוכל לרקד –  וציצי נשרו כבר,  ותרמילי ריקים עוד.""        "
2167,שמואל הנגיד,32,1,1,1,1,0,0,שמואל הנגיד,   	 	 	    דעה בלא / ר'      דעה בלא יראה כאשה בלא גבר    יראה בלא דעה כגבר בלא אשת    שכל בלא חכמה כקשת בלי יתר    חכמה בלי שכל כיתר בלי קשת.        
3764,אברהם אבן עזרא,46,1,1,1,1,0,0,אברהם אבן עזרא,"   	 	חסדי יי אזכיר (מוסתג׳אב לראש השנה) 	     חסדי יי אזכיר תהלת יי.    אזכיר קצות הנוראות / במחקרי הלב נראות,    ויותר מהמה – הנפלאות; / מי ימלל גבורות יי!    בינותי בבינתי / לראות מה אחריתי –    והנה חמר ראשיתי, / ונחה עליו רוח יי.    רוחו מכל נכבדת, / יסודתה בלב עומדת    ואשו תמיד יוקדת – / כי באש יי.    הנה יודע אני / כי בצלם אלהים בראני    ועל ארבעה ראשים נשאני, / נשאי כלי יי.    מלא קרבי גדודים / ויפקד עלי פקידים,    מהם נגידים ומהם עבדים, / עשה כלם יי.    בקרבי עדי נאמני / ומחוץ יענו בפני,    ואיך אכחש – ועיני / המה ראו מעשי יי.    נטעת לי אזן והאזנתי / ומלים בהם בחנתי    ועדיהם עת התבוננתי – / שמעו כי אתה יי.    על כל מראה אהודנו / ובכל שמע אכבדנו    ונשמת אפי תעבדנו – / והריחו ביראת יי.    זכרו מתוק לחכי / בכל טעם יטעם, כי    שמעו אזני קול מלכי: / טעמו וראו כי טוב יי!    רבו חסדיו עמדי / ותכון להמיש ידי,    על כן אני בעודי / אפרש את כפי אל יי.    החל בחכמה ויכלה / וצרך הכל מלא,    מי חכם – וישמר אלה / ויתבוננו חסדי יי.        "
3724,אברהם אבן עזרא,46,1,1,1,1,0,0,אברהם אבן עזרא,"   	 	 	     לכבוד אדוניך השתחוי  ובטל תהלתו תמיד חוי;  ממעגלי ישר אל תעוי –  נגדו מסלתך עוד סקלי,  על מעלה רמה תעלי.    עזבי מגוריך, ולכי לדוד  מרב חטאיך הרחיק נדוד,  אולי ישיבך לו – תראי כבוד  כסאו, אלי הודו תאצלי,  וביום מהומת [מות] תנצלי.    זה לך בתבל אות: עת תלכי –  כל הון וכל יקר בה תשלכי,  ולזיו יקר יוצרך תמשכי.  על מה, יחידתי, תתהללי?  שובי אלי דודך טוב לך ולי.    רחב לבבי עת אזכר שמו,  כי כל לבב נברא הוא חכמו.  שימי תהלתך דת נאמו,  מלהגות שירים אל תחדלי  וברחמיו תמיד הסתוללי.        "
3864,אברהם אבן עזרא,46,1,1,1,1,0,0,אברהם אבן עזרא,"   	 	 	    (הבדלה)   אקראך בליל ראשון,    מבדיל בין אור לאישון:    השאיבני מי ששון    ממעיני הישועה!    בית יעקב זכרה נא, אל,    תם יושב אהלים,    לבז היה ההר אריאל,    הלכו בו שועלים.    פן יאמר אויבי לאל:    ׳אבדן על עמך׳ – הואל    יאמר מלאך הגואל:    ׳מה טובה השמועה!׳    רועה ישראל, השב    העיר מכלל יפי!    חורש רעה עלי חושב –    אזן תתן דפי.    הנני כטל עלי עשב    ברצונך, קולי הקשב:    רומה במשפט! ישב    הכרובים, הופיעה!    הר שעיר לבש גאה,    על כן כמות יחזה –    הלעיטני נא מן הא-    דם האדם הזה!    תתנו שואה ומשואה –    כי לך המלוכה נאה,    תרום ציון הנכאה    על כל הר וגבעה.    משבריך עלי צרו    לכף כאגמון ראש,    כל גליך עלי עברו    את עת קצי לדרש.    עד מתי אומרי ׳ערו׳    יבשו ויחפרו,    ברנה יקצרו    הזורעים בדמעה?        "
6970,אברהם בן־יצחק,435,1,3,4,1,0,1,אברהם בן־יצחק,   	 	 	     יום מלא פרח על עולם נדח  ערב הבשורה  לאביב הדשאים ולדרכים אובדות  ליל הנשימה הטהורה  לכוכבים רחוקים ולעינים דומעות  ליל ישוב יעלה יחידות ימים  כפלאי אי בקדרות ים        
4685,אברהם סולודר,66,1,3,4,1,0,0,אברהם סולודר,"   	 	 	     על שפת-אגם חולם היא שוכנה, מושבתי השוקטה,    קולטה את שאונו ודממת-ההרים מסביב.    מלבינים בתיה מבעד לצמרות עזובות    כבדות-צל וקני-צפרים ושומרות סוד-תנובה.    וצפור הטובלה במרום וצליל שירה נושר –    היא רואה המון גנים זורחים, דבירי הוד מולכי,    המון ברכות דוממות ושבילים וצאלי שדרות.    ופרפרים בבאם ביעף מירקרק-השדרות    נחפזים לגבעה, ופשטו שם לבית-העלמין,    ונשקו כל קבר – ועבר אז רעד מסביב:    שלום-חיים למתים זה הביא המון הפרפרים…        קו-שחר רך פזז ונח על ההר שמנגד –    עבר על אדי-העמק וזרע שם נגהות    ואלם אלומות-ערפלים מחוירים ושקופים.    רנות צמרות וזורחים הגגות הטלולים    אצים החורשים ומלמד-הבקר על כתפם,    גועה העדר שבע-שנה ותוהה לשחר    אחוז-צנה קלה ועינו לדשא, לירק…    נפתחים חלונות ודלתות. אז יפרע השמש    את תנומת-הבקר הצוחק: “עת תפלה הגיעה!”    חמור עמוס-פרי בא מרחוק. כשפרקו המשא –    אץ-לו החמור לאגם לנער שם אונו.    במי-האגם כבר השיאה החמה משואות    של נגה ולהבה שנפצו ניצוצות ניצוצות…    באויר הבקיע קול צלול, קול פעמון מרתת,    וקולות הילדים, מרצדים כתפלות עליזות,    מתלכדים נבלעים באורה.        בצהרי-סתו רכים, ברעד עשבי עדנה בפנה,    בם זקופים, בם כפופי-הגבעול שנולדו זה עתה    וחלום אפלת-האדמה החמה ישקם,    ערים להמון גשם עלז ולזהרי-שמש-    אז תראה מושבתי בניה מפליגים בשדמות    טובעים במרחב הרטב ושחור-תלם יתוו.    תרעד האדמה למפל האור והזרע    והמון רגביה, כדמעות נוהרות, ינוחו.    רשת רועדת של עורבים באויר נמתחה    מכבים בכנפם השחורה את נגה-השלוה –    אך רעם היריה יפתר חלום-חרבנם    ומעופם השוקק גוע בקצה המרחקים.    ועבר ההד על הגבעות המאירות ככלות,    עדויות כלניות-תכלת וירק-יקנטונים,    על גלי-הנחל המקלחים בין צבעי החצץ,    ובמחבא-הסוף על שפת-האגם שם יאסף.        באפלולית-הערב ירעדון אט אורות והדים.    ירעדון געגועים עם תפלת-“מנחה” הנוגה    מרחפים לנכר, לערש הילדות הרחוקה.    מבהיקים לאור-מערב מראות בלב – וכבים…    בבית-התפלה ישב רבי איזיק ורוקם    על שיבת “משניות” נגינת-גלות מכאיבה…    צעירים מספרים בחבורה על בעיטות-פרדה    בשעת-חרישה, על גשמים, וסוף כל שיחה – הבתולות…    וצחוק-עלומים זך ורענן חוגג באפלולית.    רוזל החנוני והחמר יעירו זכרונות,    ולאור פתיל-השמן הדל בחנות קם העבר…           "
3403,מרדכי צבי מאנה,45,1,3,3,1,0,0,מרדכי צבי מאנה,"   	 	 	    ילד בעל כשרון נפלא לחכמת הזמרה  1.   בן יקיר, בן פרת, הוי, ילד נעים!    הוי, למה כה חשת עלות שמים,    למה גועת עת פריך עוד בסר?    עת פריך – הוי, לא יתר ממקומו! –    עת כשרונותיך – הוי, אבך עלימו! –    עת פריך, כשרונך, פרח בסתר    2.   עת רגשות חן ויפי בך פרחו,    עת נגהי זמרה בלבבך זרחו,    עת בך ראיתי נפש עדינה;    על כנפי הזמרה נפשך רחפה,    מגן השיר לה זר־פרחים קטפה,    ככרוב יה השמעת נעם קול רנה.    3.   נפש זכה, למה ממרומים ירדת?    עם גו כצל ילך, הוי, למה נצמדת?!    למה על שמיו רק שחר הופיע?    למה באביב ילדות צעד לקבר?    הה, הוריו גם יודעיו יבכו על שבר! –    למה חץ מות אל ילד הגיע?    4.   ילד עם לב רגש למה לא יזקן?    ילד לא יזקן מה לו רגש יסכן?    אך הרבות תאניה עת כי איננו!    אך הה! בן אדם אם גם ישאל למה    אז יקשב מענה רק שקט ודממה,    אך חנם ישאל, הן אל לא יעננו.    5.   הן אל לא יען מן רעש הסערה,    חות דעת כי לא יחטיא השערה    כי כל משפטיו על צדק כוננו    רק האמונה היא תען ברמה:    הס, אנוש מתלונן: הבט נא שמה!    הן שמה עוד חיים חדשים לנו.    6.   אז חיש אנוש אמלל ידם, ישקט    ויקוה כי נצח כסלו לא יקוט,    כי אחרי מותו עוד יקום לתחיה;    ומקור כל אסון אם לא נדענו,    גם תכלית כל פגע אם נעלמה מנו    נאמין כי שם שם יש עין צופיה!       אדר, תר""ם, ווילנא.       "
1670,יהודה הלוי,26,1,1,1,1,0,1,יהודה הלוי,   	 	 	     מה אתנה בכפר עפר שארח    אולי ועוד לפני יציץ ממזרח  יונה יפת עלמות אם אלי תכלי    לבשי כלי רקמות אך פני חלי    ואני כלי נקמות אלבש לנקם לי  מה תשכבי באפר ציץ ישעך פרח    ואזכרה לבני אהבת בן תרח  הדור אשר קראתיו מעמקי מים    הקשב לשיר עניתיו נגד שמים    עד אן לחטא עשיתיו אקח כפלים  אם נכתבו בספר חטאתי תסרח    חסדך ועל עוני מי חסד תמרח  ולא לבת עגונה תתן עת רצון    ורעות רעי אמונה לפליטת הצאן    עד אן אהי בחונה עם חמדי לצון  בין עם אדום ועפר נגדך מר אצרח    מבור יגון שאוני ראש נזרי אקרח  דמי הלא לטובה כעת השארתיך    עת גאלך קרובה הנה בשרתיך    תושעי בשובה שובי כי זכרתיך  ממר דרור וכפר מנחתך ארח    אף מועדי אמוני בל יהיו טרח  התעוררי סגלה מאבלך עורי    באתי לגן תהלה אריתי מורי    אורך כבתחלה בא קומי אורי  דודך אשר כעפר מחיקך ברח    שב וכבוד אדני עליך זרח.         
634,חיים נחמן ביאליק,6,1,3,4,1,0,0,חיים נחמן ביאליק,"   	 	 	     הידעתם, אם שמעתם    מי רעי וידידי?    הלא הוא זה עפרי,    זה עפרי היחידי!  לא גואל לו בלתי,    לא אחות. לא אח לו.    מידי רק ירצה    משקהו ואכלו.  במיטב גן אבי    ארענו לבדי    ובידי אשקנו    חלבי מכדי.          "
3645,אברהם אבן עזרא,46,1,1,1,1,0,0,אברהם אבן עזרא,"   	 	 	     אל מי אדמה / פועל גבורות?  קורא למימי / ים עם נהרות;  מתעלמי / חשך מאורות  מוציא, ונושא / חק תוך זבולים,  סביב לכסא / יורדים ועולים.    בעל ירשה — / הונו ירשה,    ובבית קדשה — / תמשל קדשה,    ופאר חבושה — / בבור חבושה.    אם לא רסיסי / ישעך טללים —    איך תֽחיה שה / בינות שחלים?    רפה והתר / מוטות משובה,    תשא ותסתיר / חטאת כתובה,    תרום להכתיר / בת נעזבה.    בוגד ושוסה, / עובד אלילים —    איכה יעשה / דדי בתולים?    הפלא חסדים, / מושיב יחידים,    לנעבדים / לבני עבדים,    מקול פחדים / תמיד חרדים.    מעוז ומחסה / מאז לדלים —    על מך וחוסה / השב צללים?    'מה לך כשואל / תזעק בכל אל?    הן ציר וגואל / ישלח לך אל!    הכון והואל / לעלות לבית אל!    אכן בתופשי / תף עם חלילים    יודו לעשה / אורים גדלים.'        "
1704,יהודה הלוי,26,1,1,1,1,0,1,יהודה הלוי,   	 	 	     אלהי פלאך דור דור ירחש    ומפי אב לבנים לא יכחש    וזה היאור לעד כי דם הפכתו    בלא להט ולא קסם ונחש    אבל שמך ביד משה ואהרן    והמטה אשר נהפך לנחש    היה עזר לעבד האמין בך    ולראות את מקומות פלאך חש.         
4802,ישראל חצקביץ,78,1,3,4,1,0,1,ישראל חצקביץ,"   	 	 	         רחמני, אלהים – נבוך אני מאד.  זיו שמש אהב – והועם,  אור יום – והחשיך,  רשתו פרש המות מסביב…  איכה אוכל, בן־אדם,  והוא, באשר אפנה, כצל,  כענן יסוכך על ראשי,  והוא באשר אנוע כענבל  וכעכבר במחתרת יכרסם בנפשי:  לא עוד חיק אשה לי ינעם,  לא עוד תקות בנים תשעשעני…  איכה תנחה אדם מישראל  בגי־צלמות לילות וימים,  ימים ולילות…      איכה אוכל ואראה את האות  על מצח כל אח, כל אחות,  כל בן… בני…      איכה אוכל… רחמני, אלהי!..     פברואר 1939           "
5842,יהודה קרני,332,1,3,4,1,0,1,יהודה קרני,"   	 	 	     היכן אתה, אל נקמות  ושלמים?  הרי נדמית כממות  או נמשלת עם אלמים.    היכן אתה, היכן?  שאלתי פי פקח וסומא,  פי זורע מדמע וטחן  מקמח.    שאלתי כל מי שנזדמן  לי בדרך התלאות;  אמן, אמרתי להם, אמן,  אך היכן האות?    כי לא ענית במו אש עקדה,    ולא ענית במצולה;    לא לכל העדה,    ולא לנפש אחת שכולה.        "
5573,יעקב שטיינברג,261,1,3,4,1,0,1,יעקב שטיינברג,"   	 	 	    ה   עוד שפתי זרו לך. וידי הנמהרה,    בלי סב מחבואי-גיל, אל בשרך כבר ירדה;    ובטרם נשיקת-גמול נשקתי לך ברעדה,    וידי הנאלמה מחיקך כבר נשרה.    כך צפור בארץ-נוד אל גנת-סתו יורדת,    בלי סב עפאי-צל, בלי צפצוף-שיר בפיה;    ובד חשוף-העלים רק רגע קט הניעה —    וכנפה אשר נחה באויר כבר רועדת.        "
5177,שמעון שמואל פרוג,172,1,3,4,1,0,0,שמעון שמואל פרוג,"   	 	 	     ותעל מרכבת התשבי בסערה    לרום הרקיע –    ותשב ממעל וארצה אלינו    את ביאליק הביאה.  בסופה ורעם    ה“צער וזעם”    יסלו, יפנו דרכיה,    ו“מגלת האש”    בתלתלי להט    תשתזר, תסתלסל אחריה…   28.3.1916       "
2015,נפתלי הרץ אימבר,31,1,3,4,1,0,0,נפתלי הרץ אימבר,"   	 	 	     זה שנים אלפים    עברו כמים    עת מירושלים    הודנו פנה נדד,    בתשיעי לזה החדש    נבכה על חרבן קדש,    פנינו לקיר    קול בכי נעיר:    “איכה ישבה בדד”.    זקני ירושלים    מיהודה ואפרים,    מתי בארץ מרתים    רוחכם לציון יעיר?    הרימו בל תגורון,    נס יה, דגל ישורון,    האספו בארץ נוד    יחד להמתיק סוד,    איכה לבנות העיר.          "
2340,שמואל הנגיד,32,1,1,1,1,0,0,שמואל הנגיד,"   	 	 	    וקאל ענד מא תם לפאתה שרה ואחד  ואמר כאשר נשלם חדש אחד למותו     האחרי חדש למות אחי / ארחץ ואתענג ואתרפק?  אין בי אמונה אם אהי עושה / זאת, ואני בוגד בלא ספק!  אתמך באבלי עוד ואשתומם / ימים, וכף אל כף אהי סופק,  לא אעשה שפם ולא אעש  / משתה, כמתנחם ומתאפק,  כי קול נהי אצלי וקול אחי / נכרת ולא נשמע ולא דופק!         "
3510,אברהם אבן עזרא,46,1,1,1,1,0,0,אברהם אבן עזרא,"   	 	 	     אדון בעזו יוצרי / אורה והוא בורא חשכה;    נפשי, לפניו שוררי / כי נעלה על כל ברכה!    דברי רננות דברי / לאל אשר תאות מלוכה,    צדק ועז עטה, הדר והוד לבש,    עושה פעלותיו בחכמה.        באתי ונפשי שוקקה / למעון אלהינו וביתו,    לו נכספה כי חשקה / לדבק בתורתו ודתו,    לשמר בריתו נשקה / כאש בלבי אהבתו,    לכן אחלה את פניו בשיר חדש    אשיר בניב שפה נעימה.        ראשים עלי ראש ישאו / כסא אדוני האדונים,    דברי קדשה נשאו / ולברכו המה נכונים,    ובמלאכותו יצאו / רצים ברב כח ואונים,    זכר גבורותיו ימתק כצוף ודבש    להם, בלי מאכל מאומה.        מיטב אמרים בוטאים / מודים לצור לו הגדלה    ויהללו אותו – ואם / הוא נעלה על כל תהלה,    הן זה אלי זה קוראים: / 'קומו, הכי זאת על תפלה!    נורא שמו, יגדל לעד ויתקדש' –    כלם כחד עונים באימה.           "
4372,נחום סוקולוב,53,1,3,4,1,0,0,נחום סוקולוב,"   	 	 	     הוי דורשי תושיה,    אוהבי רמיה,    נותנים מגרעת    בהשכלה ודעת.    “אין בה תועלת”    תביעו אולת,    ורע היא חורשת    אמונתכם דורשת    הוי חשכי-ליל    עשו חיל,    בחרו דעת    תחת כסילות פורעת.    אל תאמרו פשע    לאשר בו ישע;    עזבו משלי אפר,    תנו עין בספר.    אולת לנפשכם שחת    והשכלה לדורשיה נחת.    הוי טחו עינים,    חשכים בצהרים    נבערו בינה.    נשבעתם לשנאה    שוחרי אמת    השכלה מחכמת,    שעיניהם אורו    ומשוא נזורו,    ידעו כי צבועיכם    המה אדוניכם,    עלוקות מוצצי כסף    יארבו כחתף    להונות אנשים,    עשירים ורשים    יתומים ואלמנות,    בנים ובנות,    ולקופצים ידיהם    החכמים בלבותיהם    טמא יאמרו;    ריבות יחרחרו    לענותם בכעש,    או גונבי דעת    למען יתהללו בתשבחות    מבעלי עינים טחות.    הוי פתאים מאמינים    בעיני לצנינים,    מבינים המשכילים    כי האוילים    חכמה ישנאו    יען אור בל ראו;    כי לו ראוהו    בל שנאוהו.    כי מאז ועד עתה    קשת קנאת דת חתה,    לפני השכלה    לשונה בללה,    אובדת עצותיה    שוכחת ערמותיה,    כחשש לפני להבה    לאין שבה.    הוי, תועי רוח    מלעיגי שיח    חסרי דרך ארץ    כבהמה ושרץ,    נבער ובער    כחיתו יער.    ראה שם – לומד    השכלה חומד    ונפשו המברכת    יקר הולכת,    וחשכים יסערו    כסילים יחמרו    כי תורה הוא זונח,    מצוה שוכח.    מאד לו תציקו    מאד לו תעיקו;    רוחו חבלה    אמנם השכלה    עוד תוסיף אמץ    כעל נתר חמץ,    תשוקתו כסילים ישיאו    לא ירגיעו,    עוד תכפל,    לא תשפל.    הוי, גבר    כורה קבר    לדורש תושיה    ומואס רמיה    הולך בתהו!    למוד חכמה כמהו    אז תבינה    שקר התלונה    אשר התלוננת    ואשר רגנת    ותדבר סרה    ומחוט השערה    הרים גבנונים    בחצי לשונך השנונים    ללשונך הגברת    וכבודו מגרת.    אם הלך לשוח,    לשאף רוח    בגן וכרם,    נתתיו לחרם    ותוציא דבה,    אשר לבך נבא    כי תועבות ירב,    ולשונך – חרב    יכרעו תחתיה    אשר אלימו פניה,    ובנפשך אמרת    כי שקר דברת;    מצוה – לא פשע    צדק – לא רשע    להשפיל משכילים    ולרומם אוילים,    ומבלי הרף    ללשונכם הם טרף.          "
2604,שמואל הנגיד,32,1,1,1,1,0,0,שמואל הנגיד,"   	 	 	    קאל רב יהוסף בן רבנא שמואל הלוי נצר[ו] צור גמעת פי הדא אלכתא[ב מ] א כרג אלי ידי מן אלכלאם אלמנטום לאבי [ומולאי] אעזה אללה וכתבתה בכט ידי ואנא בן ח אעוא[ם וו א]שהר ודלך אן מולדי כאן בתחריר אבי אבקאה אללה לי עלי ג סאעאת וארבעה אכמאס סאעה ותלתי כמס סאעה מסתויה מן לילה אלתלתא לצביחה אליום אלחאדי עשר מן תשרי שנת ארבעת אלפים ושבע מאות ותשעים ושש לתאריך אלעאלם ולצביחה אליום אליא מן דו אלקעדה סנה סת ועשרין וארבע מאיה ללהגרה ושרעת פי הדא אלמגמוע אתר פסח מן שנת ארבעת אלפים ושמונה מאות וארבע ומן גמלה מא גמעתה פי הדא אלדיואן מן אקואלה אלמוזונה [ואל]קטעאת עלי אעאריץ שתי כאנת ת[ג]ני בחצרתה ועלי אן בעצהא קד אשתמל על נסיב כאן מעתקדה פיה אלכנאיה ען כנסת ישראל וגיר דלך ממא כני ענה במתל [הדא אל]סביל פי בעץ כתב אלנבוה ולה סלמה אללה אגר ניתה ומן תאול עליה גיר מא גוי פעליה אתמה ולא אראעי פי מא גמעת מן דלך שאנא מן אלתקדים ואלתאכיר ואנמא אכתב עלי אי נסק אתפק ואללה אסאל עונא מן ענדה פכל שי בידה.  תרגום  אמר (רב) יהוסף בן רבנא שמואל הלוי נצרו צור: כנסתי בספר זה מה שבא לידי מן הלשון השקולה לאבי ומרי, יכבדהו האלהים, וכתבתיו בכתב ידי ואני בן שמונה שנים וששה חדשים, שכן הולדתי היתה, לפי דיוקו של אבי, יקימהו האל לי, בשלש שעות וארבע חמישיות שעה ושני שלישי חמישית שעה בדיוק מליל היום השלישי, אור ליום האחד עשר בתשרי, שנת ארבעת אלפים ושבע מאות ותשעים ושש למנין העולם [1035], ואור ליום האחד עשר מן דו אלקעדה, שנת ארבע מאות עשרים ושש להג’רה והתחלתי בקבץ זה סמוך לפסח משנת ארבעת אלפים ושמונה מאות וארבע [1044]. ומכלל מה שכנסתי בדיואן הזה ממאמריו השקולים והשירים במשקלים שונים שהיו מושרים לפניו. ואף על פי שמקצתם כללו דברי חשק, היתה אמונתו בו כנוי לכנסת ישראל וזולתה, ממה שכנו בו בדרך כיוצא בה במקצת מספרי הנבואה, ולו ישלם האל שכר כונתו, ומי שגלה פנים בדבריו אחרת ממה שנתכון – אשמו עליו. ולא חששתי במה שכנסתי מהם מאומה אם הוא מקדם או מאחר ואמנם כתבתי כפי מה שנזדמן. ומן האל אשאל עזר שהרי כל דבר בידו.       "
3714,אברהם אבן עזרא,46,1,1,1,1,0,0,אברהם אבן עזרא,"   	 	 	     אדון עולם יצוה / לדל צועק חסדו,  ועצביו יחוה / ויתחנן לנגדו  ולסליחה יקוה / ולדבריו לעבדו:  רוצה יי את יראיו / את המיחלים לחסדו.    בחונים לך בתחנון / באו ושיר מעלים  לך, שוכן שחקים, / ורחמיך מיחלים;  יהמו מעיך / ובנך אל תכלים,  מה אדם וחסדו / וכאין חלדו.    רם על כל רמים / וידו כל יצרה,  רצה עם דל ונבדל, / ענהו בעת צרה,  הט אזן לצעקו / כי בשמך יקרא  ושור בכיו למרדו / ושק תפר לגלדו.    הפוכים בתוך רשעם / קול נתנו בביתך,  לקראת רודפיהם / נא הרק חניתך  ועל כל שונאיהם / תשפך את חמתך;  ראה אויבו לצדו / וחטאתו לנגדו.    מה אען ואמר – / וחטאי יענה בי  ופשעי אדע / ואשמתי וחובי?  ואיכה ראש ארים / לנגד צור לבבי?  נפלה נא בידו / כי אין מלבדו.        "
2078,שמואל הנגיד,32,1,1,1,1,0,0,שמואל הנגיד,   	 	 	    טרם קחתך / ר'        טרם קחתך בית על-ש-    כן הקרוב אליו תדרש    ועלי נלוה עמך על-ד-    רך טרם על-דרך תפרש.        
2616,שמואל הנגיד,32,1,1,1,1,0,0,שמואל הנגיד,"   	 	 	     ואחד מהיושבים עמו אמר זה הענין בלשון עברי, והוא זה:     ∪ – – – ∪ – – – ∪ – – ∪ – – – ∪ – – – ∪ – –     ומגורי נשיכת לץ ופתי כמו כסף מזקק נעשיתי.        "
291,רחל בלובשטיין,5,0,3,4,1,0,1,רחל בלובשטיין,"   	 	 	    לזר   מי אתה? מדוע יד מושטת  לא פוגשת יד אחות?  ועינים אך תמתנה רגע  והנה שפלו כבר נבוכות.      גן נעול. לא שביל אליו, לא דרך.  גן נעול – אדם.  האלך לי? או אכה בסלע  עד זוב דם?       אדר, תרפ""ח       "
5358,דוד פוגל,206,1,3,4,1,0,0,דוד פוגל,"   	 	 	     אים הגנים מאז,  אשר עוד יוסיפו אלי להחריש,  עת ערב בודד  עליהם יתנופף?      דרכים בהירים אי-שם עוד ינהרו.  אחר עד כפרים שקטים  כה יגיעו,  ריח תבשילי ערבים  עתה בם זרוע.      מהם פעמי  זה-כבר הן נדפו.  ואף לא אוסיף עוד  עבר בם לנצח.      כי עתי מדודה,  ורק דרך אחת אחרונה לפני.        "
2277,שמואל הנגיד,32,1,1,1,1,0,0,שמואל הנגיד,   	 	 	     זכור טובה לאח קדמה    ותשכח את-כבר תעה    למען פקדך רעה    ישנה על אנוש רעה.          
1634,יהודה הלוי,26,1,1,1,1,0,1,יהודה הלוי,"   	 	 	    איש אחד כתב לרי""ה בית אחד על אודות עזבו את מלכת השיר ויענהו לאמר:   שלמה יאחז ראשי דברים    ויאמר כי אני משכיל ומערים    אחרים יאמרו כי אין תבונה    בקרבו והלכה כאחרים.         "
6685,חיים לנסקי,385,1,4,4,1,0,0,חיים לנסקי,"   	 	 	       כוך דומם נטול כל הגה,    זה הכלא המיחד.    די טילת, שב לרגע,    די ישבת, שוב צעד.    צעד, צעד, צעד, צעד…    הד עונה כפלוט חבית;    צעד, צעד, צעד, צעד…    כן היום וכן תמיד –    מזוית ועד זוית,    שש פסיעות וחצי.    אין תנומה לי גם בלילה,    לא אטיח ראש בקיר.    אין מרחב, הבה אטילה,    מלך במלכות השיר.    צעד, צעד, צעד, צעד…    עטרתי כוכב זניט;    צעד, צעד, צעד, צעד…    קרן סהר לי שרביט.    צעד, צעד, צעד, צעד…    מלכותי אין לה שנית,    גבול אין לה וקצה.        "
4383,שלום שבזי,54,1,2,2,1,0,0,שלום שבזי,"   	 	 	    אחלי תביט בעינך / ממשוררי תימן    בנוי על שירו של יהודה הלוי “יעבר עלי רצונך”       אחלי תביט בעינך      /בעני עבדך ובנך    יעבר עלי רצונך       /כאשר עבר חרונך       גם מרי שיח לשוני     /תאזין מלכי וקוני    הלעולמים עווני         /יעמד ביני ובינך        שור אכלתני לשון אש    /כאכול קש לי למוקש    ועדי מתי אבקש         /אותך עמי ואינך        שופכי בוז על נדיבים    /מעביר רוח אהבים    דר בכנפי הכרובים     /הפרושים על ארונך        העברתני עברים      /תוך שנים עשר גזרים    העבדתני לזרים         /ואני כנת ימינך        הן לך לבי ועיני       /חבקו אשפות פניני    גואלי, לגאל המוני     /רום והשקף ממעונך        "
4824,יעקב לרנר,79,1,3,4,1,0,0,יעקב לרנר,"   	 	 	     יש דמעה עוד אחת במקורי  שדלל מדמעות זה כמה,  ושאגה עוד אחת תוססת  בדממת לבתי הנשמה.  משממות עולמי הצלתין  עת נפשי ליאוש הפקרתי  ושערי לבבי הרעב  במכאוב וקללה סגרתי.  אז אפרש אל חדרי הנשכח  ואשב ערירי עם צלי.  אמרתי: פה אמק חררים –  לא נברא העולם בשבילי.        – – – – – – – –       ויש אשר ששתי אל אידי:  מה-טוב לי כי הפקר הנני  והרבה נהניתי מכאבי  בחנקי את דמעת בת עיני.  ובטילי בחדרי לבדד  וצלי מרקד על ידי –  שמחתי באפי:מה-טוב לי!  אין-תקוה, אין-חפץ עמדי!  ואולם כבר נלאה נלאיתי.  אין און עוד מעכשו, אין אונים  לבקש תנחומין בבדידות  ונקמה בצחוק של צפעונים.  ובלילות אפלים וכבדים,  בהחריש הכתלים פי-שבעה,  בהקיץ הצרצר לפתע  בתלונה לא אדע מה-טיבה;  וצללים עלי יתמלאון  לטכס עצתם על ראשי,  ושוקלים-וטורים ברמזים  כשליחים של “חברה קדושה”–  אז תקיץ אנקתי משנתה,  ושרידת דמעותי הטמירה  תתפרץ אל מפתן עפעפי  בנהמת-תמרורים אדירה.  ובעיפי – ולבי הערל  כבר נכנע וירך מבכי,  וצר לי, כה צר לי על ימי  האובדים על חנם בדחי!       גרודנה, תר""ע       "
6100,יהודה קרני,332,1,3,4,1,0,1,יהודה קרני,"   	 	 	     בשלשים ושתים לחיי  כתבתי את דברי המגלה;  אחרי שלבי תכנתי,  ונפשי על אורה וצלה.    אחרי שגרתי מרחקים  ושבתי אל קני חזרה  שבתי למען להחל  מחדש את חיי בסערה.    הוי נוי, הפנה הקדושה.  מי שאף רק פעם אוירך –  היוכל לנוח בנכר.  בנכר לא לשיר את שירך.    ארצות כבירות עברתי,  ממלכות כמגלות לי שטוחות –  היש כשמיך בעולם,  ואם יש כמנוחתך במנוחות!    הוי שמש, הוי שמש משכירה,  הוי ימים ונחלים ונהרות;  הוי לילות הנגב בתמוז  ובתשרי – כל סופות וסערות. –    מה אתם מול סערות הנעורים,  ובקרי אהלי הנאוה.  עם שכרות משחקי העלם  עם הלמות לבבו הרוה.    הוי כמה אהבתי בנעורי  חליפות לבקרים ותמורות;  רבות נטשטשו פניהן  רבות בלבי עוד שמורות.    עינים וקוצות וזרועות,  ונערה ונערה – ועתה;  הוי ימי דגניות התכלת  בין ימים של דגן וחטה.    ואתם, מחבואי היער.  מה־יערג לבי אליכם;  יסורי הנעורים ואשרם –  איכם, איכם, איכם!    ובכל זאת כי שבתי עדיך.  הוי, פנת הורתי הנעימה.  לא שנים עמדך אשבה,  כי נפשי עמדך לא תמימה.    התדעי איך באתי אליך? –  בחיק אוירונים דאיתי;  עם צפור שמים השלמתי,  ועמה הפרתי את בריתי.    עם צפור שמים השלמתי –  וצפור ממני בורחת,  והנה מתחת שמים  הויה של ברזל צורחת.    צפור של ברזל בחיקה  את אחד העברים הסתירה;  ואדא אל מקדש נעורי  על כנפי הצפור השכירה.    התזכר, אימתי תליתי  במסמר את נרתיק התפלין.  ואפתח את אשנב חלוני  ואקרע מעליו הוילון?    או שמא שכחתני מלבך.  ותסגר מאחרי דלתים,  ותשרף הגשר הקטן,  ותקרע חבליו לקרעים?    אם כך ואם כך – ואנכי  עדן לא שכחתי את דמותך.  את מותי חלמתי לא אחת,  אך לא חלמתי את מותך.    אמת, נשמתי החלידה  ועמי הבאתי מארה,  כל אצבע בי – חרט של ברזל,  כל שן בתוך פי – היא מגרה.    אמת, כי ראשי ים־להב,  קלחת להבה ורשפים;  גע בו – ופרץ־פרצים,  ועפו כדורים ושרפים.    אך בין כתלי לבבי החרוך,  ובעמקי נשמתי השרופה,  ישנה עוד טפה, לא חרבה  ועמדה בשרפת התקופה.    ובאגל המים הזכים  רחצתי את בשרי לפעמים;  ואחרי הרחיצה ראיתי  והנה אני ילד תמים.    ובאגל המים הזכים  נשתקפה לי דמותך בלילות;  ובמאפל שמים עכורים  לי מצמצה רצועת התכלת.    לכן אל תירא, אהלי,  לא באתי להחריב שאריתך.  אעוף מעל לכרכבך,  ובמגע הפה לא אמיתך.    האין פירמידות במזרח? –  הן עדי עולמות נחרבים;  תירים לרגלן ינוחו  ההולכים ובאים ושבים,    השאר גם אתה בלבי  לזכרון הימים היקרים,  סמל הילדות התמימה  בין סמלי הוית הערים.    רגע ארחף עליך  ואחר לדרכי אעופה;  צריחת המכונה לי קוראה  ותמרות קיטורי התקופה.     ארץ, תרע""ט       "
6621,חיים לנסקי,385,1,4,4,1,0,0,חיים לנסקי,"   	 	 	       אור, אורי! מי עליך גזר: “הגנז!”?    הה, תבל חשונית אי־זרוחה!    כבר בלקש נדם צליל מגל ומלגז,    קש גגי שטוף מלקוש אסרו חג.    עוד מכתב לי לגמר. מה כבד המספג!    רבונו של עולם, מה לבדות?    וכותבת היד והפה מפהק:    “דרוש בשמי בשלומו של הדוד.”   מרינסק, סיביר 5.6.1935       "
5389,דוד פוגל,206,1,3,4,1,0,0,דוד פוגל,"   	 	 	     עבים כהות הכבידו על כפרי  ואני תעיתי אחריך.      נטפי מטר שטפוני  ולא כבו שלהבתי.      את שלמת משיי  התכלה לא חשכתי.  כי הלך לבי לפני.      – ילד, ילד!  אם לא עבר נודד  תכל-עינים על פניך? – –      כבר ירעיד לילה כנף שחורה  על היער.      מרך חור בא אל גוי.      איכה אלכה בדד  לבקשך?     וינה, 18.2.1917       "
3031,שלמה אבן גבירול,40,1,1,1,1,0,0,שלמה אבן גבירול,   	 	ארבעהّ אביאת כל ואחדהם שכל [ארבעה בתים וכל אחד מהם מסופק] 	     הלא נפלאת עליכם השחורה / אשר היו שחרים לה לבנים.        
1750,יהודה הלוי,26,1,1,1,1,0,1,יהודה הלוי,   	 	 	     ידעתני בטרם תצרני    וכל עוד רוחך בי תצרני    היש לי מעמד אם תהדפני    ואם לי מהלך אם תעצרני    ומה אמר ומחשבי בידך    ומה אוכל עשה עד תעזרני    דרשתיך בעת רצון ענני    וכצנה רצונך תעטרני    הקימני לשחר את דבירך    ואת שמך לברך עוררני.         
4940,הורטיוס,99,1,0,0,1,0,0,הורטיוס,"   	 	 	    במשקל המקור: Versus asclepiadeus (Kata stichon); — — — È È — ǀǀ — È È — È È  בשינויים קלים (נוסח עברי) ובחרוזים.   מצן,1 בן-בניהם של קדמונים מלכים,    נזר לי תפארתי, סלע לי מבטחים!    יש ישיש להרים אפר אולימפיה2 רב,    גלגלו החמים3 יעבירנו ביעף    על סמן-המרוץ, כליל ענפי דקלים    יושיבנו מרום עם אלהים מושלים;    יש ישמח מאד אם עם הפכפך4 בערים    יעטרנו כבוד בשלשה כתרים;5    זה לבו מה יגיל משהכניס כל-טוב,    לאסמיו שלו — מגד-בר שדה-לוב.6    שוא תתן לחורש חלקתו לו באת    (נחלה מאביו — לה יגיל בכל עת)    אצרותיו של אטל,7 גם בספינות-כפתור8    לא יחצה הים על מירטוס9 לעבר.    סער נגב כי עז וים של איקריה יפקד,    פחד בלב הסוחר, ושבח בפיו לכל-הוד    עיר ותענוגות; אפס תקן יחיש    בדק אניותיו, יען יפחד מריש.    ויש שוגה ביינו, יין מסיקוס10 ישן,    ויש רבו של יומו בעצלתים יישן,    או סרוח ינום תחת ירק של סבך,    או על יד המיכל בחרש-אלים יפך;    יש חובבי מחנה, קרן-קרב, תרועות    חצוצרות-מלחמה, השנואות על אמות;    הציד ישוטט לו בשדות בצנה,    רעיתו ישכח הרכה בחנה,    יען כלב נאמן ירגיש בעפר רץ,    יען פרא חזיר ברשת עזו פרץ.    נזר של חכמים יעטר את מצחי,    ציץ-קיסוס בו אבא בסוד של אלים נצחי,    בחרש-צל זה צונן יפליאוני מעם    מקהלות שעירים וכת הנינפות11 עמם.    עד שהאבטרפה12 לא תשני חליל    ופוליהימניה13 נבל-לסבוס רב-צליל,    ואם גם אתה תציב יד לי בין משוררים,    אסק עד כוכבים, שחק ראשי ארים.  ירושלים, 15.8.37   לדף הראשי של פרויקט בן-יהודה       מצנס — ידידו של קיסר אבגוסטוס, מקורבם של הורציוס ווירגיליוס; נעשה שם–כינוי לכל פטרון לספרות.  ↩    בעיר אולימפיה היו גם התחרויות במרוץ סוסים.  ↩    מתוך מהירות הנסיעה.  ↩    אנשי רומא קלי–הדעת.  ↩    שלושה כתרים, כלומר כבוד גדול.  ↩    היתה מפורסמת בפוריותה והכניסה דגן רב לאיטליה.  ↩    אטל (Attalus) מלך פרגס היה מפורסם באוצרותיו שהוריש לרומאים בשנת 133.  ↩    אניות מפליגות למרחקים, מעין “אניות תרשיש” אצלנו.  ↩    שם אי.  ↩    יין משובח מן ההר מסיקוס.  ↩    סאטירים.  ↩    המוזה הממונה על המוסיקה.  ↩    אחת המוזות.  ↩           "
85,יהודה ליב גורדון,2,1,3,3,1,0,0,יהודה ליב גורדון,"   	 	 	    עדר אדני / י""ל גורדון  (לכבוד בעל המחברת “אם אין אני לי, מי לי?”)       מה אנו, תשאלו, ומה חיינו.    העם נחנו כעמים מסביבנו    או רק עדת אישים בעלי דת אחת?    הבה אגלה לכם סוד זה בנחת,    אך אל תוציאו דבה מן החדר:    לא עם, לא עדה אנחנו, רק – עדר        עדר אדני, צאן קדשים הננו,    הארץ היא המזבח לפנינו    ואנחנו כחג בעבתים אסרנו,    כי להיות השה לעלה נוצרנו.    ומבטן לקבר כל הימים    כן נצא ברצועות – ברצון חכמים.        עדר בתוך הדברו, צאן מאכל הננו,    הבעלים, הרעים אוכלים טובנו,    צמרנו יגזו, עורנו יפשיטו    ולאבוסנו כי רק לא יביטו,    מנעורינו ינהגונו המדברה    במקום אין מרעה וסביביו נשערה.        עדר במדבר, צאן הרגה הננו    הזאבים מכל צד ישתערו עלינו,    איש איש בשאט נפש לבנו קורע    נשוע לא נושע, נצעק אין שומע,    סגר עלינו המדבר כל אפסים,    הארץ נחשה, ברזל השמים.       אמנם עדר היקר, צאן ברזל אנו,    הן כל זאת באתנו ולא נכחד קימנו,    הזאבים הרעבים השאירו גרם,    הגזזים הבזזים לא הכו חרם,    הרעים התועים לא כבו רוחנו –    אך הלנצח נצחים יעמד כחנו?        עדר עדר לבדו, צאן אבדות הננו.    לא נצא חצץ להושיע נפשנו,    איש ירעה ידו, כל עמלו לפיהו,    אין דאג אין חלה בעמל אחיהו,    על כן אין ישע, אין משטר וסדר;    לא עם, לא עדה אנחנו, רק – עדר.      ר“ח חשון, תרמ”ג       "
2291,שמואל הנגיד,32,1,1,1,1,0,0,שמואל הנגיד,   	 	טהור-לבב אשר השלים לאישים 	     טהור-לב[ב] אשר השלים לאישים    ושיחותיו וטחותיו שלמות    יהי שלום ובוטח בעת ל-    מטף-יד ולבב אין שלומות    ואם היה בעולמו מבועת         מ    בעת הקיץ מחתת מחלמות    כמו כן לא יהי תם בא בבית ת-    ענוג כי-אם עלי דרך מהומות.          
5258,דוד פוגל,206,1,3,4,1,0,0,דוד פוגל,"   	 	 	     עתה אני רואה את הים,  ואני אומר אליו:  מה-גאית מאד! –  ואין לך דברים.      אנו השנים,  ככה יכלנו לחיות יחדו  אלפי שנה.      כי אל לנו דבר,  אך יהמה האחד בכאב לו  המון נאדרי ופראי,  ואחד ינהם חרישי,  באין דברים –  אנו השנים.        "
6846,אברהם בן חלפון,406,1,1,1,1,0,0,אברהם בן חלפון,   	 	 	    בקשה לגאולה       יה תחנונים קבל / משוקדים ספך    קצפך באש אל תבעיר / באנוש יצור כפך:   ……….  ……….       
3976,אברהם אבן עזרא,46,1,1,1,1,0,0,אברהם אבן עזרא,"   	 	 	    כ׳רוג׳     אמונים נצר יקח אמרתי,    בעת רצון יחתם שאריתי.    הקרה, מלכי, היום לקראתי,    החזק מגן וצנה וקומה בעזרתי!        "
5855,יהודה קרני,332,1,3,4,1,0,1,יהודה קרני,"   	 	 	     מלתכם נשדפה,  נתרוקנה מתכנה  ונותרה הקלפה,  אבל הטוחן  עוד ישב בטחנה  וטחן אף נפה.    ואפה הנחתום  והקריב במגס  ככרות פת קבר,  ואכל הרעב  מן הלחם הגס  ושלם כמחיר לחם מבר.        "
2057,שמואל הנגיד,32,1,1,1,1,0,0,שמואל הנגיד,   	 	 	     חברי שעזבתים על שלשה  מצאתים נחלקו עלי בימי  ישר דרך אשר שתק וחכה  ליום ארצה ולא דבר במומי  ומתנבל הקלני והמריץ  להרע לי וגלה את-עלומי  וראמי להשיבני דבריו  יחנן-לי ואין חברה לרמאי  ביום טוב יחשבני לו כבן-אם  ויום רע הוא כאכזרי וארמאי.          
1378,יהודה הלוי,26,1,1,1,1,0,1,יהודה הלוי,   	 	 	    ליעקב (אבו יוסף) בן אלמעלם   שיר דברו צפיו וקול נשאו    אל יעקב עת מרכבותיו ראו    ברק חשבוהו עדי עמד בסוד    דודים לאוריו יצאו ובאו    מה יענו מחר בעת שיטשם    תועים בליל נדו וידכאו    מה יעשו הלקטים מן מחרת    כי יצאו ללקט ולא ימצאו    תורה ומשרה מחנים נפגעו    ילחמו עליו ויתקנאו    זאת תעלה רביד בצוארו וזאת    תשים בפיהו מעשים נפלאו    מלים כמלאים עלי לב אהרן    כי אשאלה בהם ויתנבאו    עטיו קני לב לא קני עץ ישאבו    משקתות הלב ולא יצמאו    גם כל בשמיו מר וכל סמיו מתם    לו על רפאים רקחו נרפאו    אל תדרשו הימן וכלכל בזמן    כי כל בני מחול בפיו החבאו    דאה עלי כנפי נשרים אחלי    יראה קרבי אחריו נתלאו    לבי בצפרני נשריו נאחז    ידאה ויגלה באשר הם דאו    אתנחמה כי הנפשות חברו    אם הגויות מחבר נכלאו    אם יעקב ילך לדרכו יפגעו    בו מלאכי אל רחמים נמלאו    ביני וביניו אחוה וברית אשר    לא ישבתו נצח ולא יונאו.  בחפצו לנסוע מקורטבה        
2264,שמואל הנגיד,32,1,1,1,1,0,0,שמואל הנגיד,   	 	 	    חכם-לבב עלי / ר'        חכם-לבב עלי דרך שפלים    ואת דכא יבקש-לו שררה    ויקח לו יקר נצח וכבוד    ושם עולם ביד יראה ותורה.        
5863,יהודה קרני,332,1,3,4,1,0,1,יהודה קרני,"   	 	 	     יש רגע של צדוק והשלמה,  עת יד נעלמה  כל יגוני מעלי תפשיט  ומשכינה בכל שלוה נפשית  ולא אשאל ולא אתמה  ולא אשא על האדם חטא־מה,  באשר אדע מה שיח לו ושיג  ועמק המשג וקצר המשיג,  שאין לו כלום בעולמו  אלא התרוננות דמו  ולמן עלות נפשו ועד לכתה –  תרן, תבכה, תצדק, תחטא.        "
5579,יעקב שטיינברג,261,1,3,4,1,0,1,יעקב שטיינברג,"   	 	 	    יא   יום יום כי אט לדרכי עוד נפשך לי הומיה    וכעלה נדף אחרי נוהרת היא ביגונה1.    הה, סלחי לי! בלבבך שלחתי יד בלי-צדיה,    עת לבך ענד פאר באהבה אחרונה.    יש אשר יעבר איש בגן יפה-שלכת,    וקטף פרח רך ויחיד מעל שיח,    ומולל את הפרח, בפנותו אט ללכת,    עד עליו אחד אחד ברוח כן יפריח.        במקור “ביגוגה”. צ“ל ”ביגונה"". הערת פרוייקט בן יהודה.  ↩           "
238,רחל בלובשטיין,5,0,3,4,1,0,1,רחל בלובשטיין,"   	 	 	    יגרתי פן ילך / רחל המשוררת     יגרתי פן ילך גם הוא מאתנו    בלא ברכת הפרידה…    כה נוגות העינים:    בזויות הפה מרירות נצפנה;    בשעשועי תינוקות יסתכל רציני,    יגעש ולפתע ידם, כאומר: הכל אחד….       וערב יהיה ובמסבת חברים מקומו יפקד.    ונשכה הבטחה כפתן.    וחורים נתרומם כלנו,    וחרדנו לחדרו והוא איננו,    ועל גבי השלחן    אחרון מכתבו ילבין…        "
5741,רבינדראנאת טאגור,262,1,3,4,1,0,0,רבינדראנאת טאגור,"   	 	 	         חשבי־נא בלבך כי נהפכתי להיות לפרח שמפה – הן רק לצון הוא – ואני פורח על־פני הענף אשר במרום העץ הלזה, ואני נע ברוח במצהלות תרועת שחוק ומפזז ומכרכר על־פני העלים אשר הציצו זה־עתה – ההכר הכרתני אז, אמי?  הלא קרא תקראי אז: “איך, בני?” ואני אשחק אל־לבי ואהי מתאפק ומחריש כלי.  או־אז אעשה בערמה ואפתח את־סגור ציצי ואתבונן אליך מדי עשותך את־מלאכתך.  והיה אחרי עלותך מן־הרחצה, בעוד שערותיך הרטבות פרושות על כתפיך, ואת מתהלכת בצל עץ השמפה לבוא אל־החצר הקטנה אשר שם תתפללי את־תפלותיך, ושאף תשאפי אל־קרבך את־ריח הפרח – ורק ידע לא תדעי כי ממני הוא בא.  והיה אחרי אכלך בצהרים, בשבתך אל־החלון לקרא בספר הרמהינה וצללי העץ נופלים על־שערותיך ועל־חיקך, ואני משליך גם־אני את־צלי הקטן על־עלה ספרך עין בעין אל־המקום אשר שם תקראי –  הפלל תפללי אז כי הוא הצל הענג אשר לבנך הקטן?  והיה כאשר תלכי בערב אל־רפת הפרות והמנורה המאירה בידך, אז אצנח לארץ פתאם ואשוב להיות לך לילד ואת־פניך אחלה לספר באזני דבר מדברי ספרי הנפלאות.  “איפה היית, בן סורר ומורה?”  “לא אוכל להגידה לך, אמי”. הן ככה יהיו הדברים אשר נדבר אז בינינו גם־את וגם־אני.          "
2120,שמואל הנגיד,32,1,1,1,1,0,0,שמואל הנגיד,   	 	 	     חומה בצורה על אנוש… …  הוא יצרהו יום חנית יד ושוט הפה  ירא חלאים אם יכונן אכילותיו  ישלם בהתחלות אנשים ואין מרפא.          
5145,שרל ון לרברג,138,1,3,4,1,0,0,שרל ון לרברג,"   	 	 	     האינכם אני, האיני אתם,    דברים שבכם    אגע בידי    בזהר עיני?        שרעף הנשמה, פרחים בם אשם,    אורה בם אנהר,    היש לי מגיד איני מתחיל    איני נגמר?        אכיר את לבי בכל ותדיר!    דמי, הדברים, לשדכם    הוא זה!    אחת הויה הזורמת בכל    כנחל גדול    ואחד החלום נחזה.             "
5671,יעקב שטיינברג,261,1,3,4,1,0,1,יעקב שטיינברג,"   	 	 	     יום אתמול כי עבר –    ושכול על לא-דבר    יצו לך אבל ומרי ללא-בינות;    כאספסוף של מתים אל פני הרוצח –    הרגעים מבכים, השעות מלינות: –    אבוי לך, גבר, הנס ושוכח:    יום אתמול זה עבר    כגמול על לא-דבר.    יום אתמול כי כלה –    וגאוה נבהלה    תגשש לשוא בין נשכחות פעלת;    שפת עועים לא-תשמע תענך המזמה,    הקנאה לא תען עד-מה באולתה,    וחרש רק תבך העלילה התמימה: –    יום אתמול זה כלה    כתאוה נבהלה.    יום אתמול כי זכר    תעלולי יום-מחר,    וצרר אמתו באון ובמחשבה: –    עמלו הגנוז לא יסוף במהרה,    ודבק כחק אלי חקי רבבה,    עד אם שפת מורשה את טובו ספרה:    יום אתמול זה זכר    תעלומות יום-מחר.        "
5721,יעקב שטיינברג,261,1,3,4,1,0,1,יעקב שטיינברג,"   	 	 	     אשר רשם לדורו חלקות,    אשר צוה לגזעו נושנות, –    עם נרשמים לא יוכל המנות,    ותעלומות עתידו נמחקות.    רבים זונחים אמונים ועמל,    ורק צבא הוה קל להם ארב;    והאחד המקים נדריו –    על כל טף שעשועיו לא חמל.    אשרי משכיל אל-עתיד שנדב    מעט טובו המשמר לגזעו;    סער עובר-ושב לא הרגיזו –    שאר פריו כי נצל עם מגדיו.        "
5184,יהודה בן קורייש,180,1,1,1,1,0,0,יהודה בן קורייש,   	 	 	     כל האמונה למי היא /   הלא לאשר בידו מחקרי ארץ  כל הבריאה למי היא /   הלא לבורא קצות הארץ  כל הגבורה למי היא  /   הלא לגאה גאה על חוג הארץ  כל הדעת למי היא  /   הלא לדרך על במתי ארץ  כל ההדר למי הוא  /   הלא להוא אלהים בשמים ממעל ועל הארץ  [5]  כל וההוד למי הוא /    הלא לואורו על כנפות הארץ  כל הזמרה למי היא  /  הלא לזכר ברית לכל בשר אשר על הארץ  כל החסד למי הוא  /   הלא לחסד אדני מלאה הארץ  כל הטובה למי היא  /   הלא לטוב לכל עד כל ימי הארץ  כל היקר למי הוא   /  הלא לידו יסדה ארץ  [10]  כל הכבוד למי הוא /    הלא לכבודו מלא כל הארץ  כל הלבוש עז למי הוא /  הלא ללו שמים אף לו ארץ  כל המלוכה למי היא  /  הלא למלך גדול על כל הארץ  כל הנצח למי הוא   /  הלא לנורא למלכי ארץ  כל הסלסול למי הוא  /   הלא לשם חקות שמים וארץ  [15]  כל הפלא למי הוא  /   הלא לפעל ישועות בקרב הארץ         
2517,שמואל הנגיד,32,1,1,1,1,0,0,שמואל הנגיד,   	 	 	     דלות באיש חכם מכסה  ישרו ותשים מעשיו שוא  וכסיל יכסו מעותיו  הונו ומחמדי לבושיו.          
4090,וידל בנבנשתי,47,1,1,2,1,0,0,וידל בנבנשתי,   	 	 	    עוד לדון וידאל בנבנשת שלחם לר’ שנאור   לבי לקלל הזמן פלל / לולי שניאור בעדו חולל    חולל לתקן את מעותיו / בידי יפי מפעל ותם מעלל    היה ערירי הזמן טרם / בואו ובלתו יהלך שולל    מכל רכוש אהב סחר בינה / לקנות וכל הון בעדה זלל    אורו באור שכלו פני חדלו / ובזהרי הלו זמן הולל        5    לבש כמדו מעטה חכמה / ויעטה כמעיל מעיל מהלל    נגלית לפניו המזמה עד / כלל דרושיה פרט וכלל    נשגב בחכמתו ומעון על / גפי מרום המעלות שכלל    ולכל אנוש יפרש כנף חסדו / על שב ועל בחור ועל עולל    יפתח ידי רצון לכל שואל / לתת בלא סבה ולא בגלל       10    ובלא מחיר ימכר פניני פיו / לישיר נלוז דרך ועם אמלל    היה תמול לבי בצלו חי / ויהי כהיום לנדוד חלל    כי הזמן עול ועל חוג שוא / יסב כמו גלגל ויתגולל    לו אמרה לספור תלאותיו / יחרב מקום ניבי ופי דלל    או נסתרה דרכו ולא אבין / או מעשהו מעשה הולל       15    היום יקלל את אשר ברך / מחר יברך את אשר קלל    בו יעלה בן איש לראש עיש / היום ומחר לתהום צלל    הפריד נאות דודים אשר חבר / וברית ידועי אהבה חלל    ולחץ נדוד שוה כמטרה / רוחי וישחק בו ויתעלל    עד כי לשור שירי אלי חכי / הדביק ושפתי נאמי בלל      20    כמעט לבבי אחרי נודו / נעקר ברב עצבו ויתמולל    לולי אשר זכרו צרי ושמו / על כל דוי ישר ויסתולל    זכרו כיין רקח ישמח / רוח נכה רוח ולב דלל    שא נא שניאור את שלום דורש / חשקך בניב נמלץ וחין ממלל    משתחוה נכחך ולשלומך / יפרש לאל שיחו ויתפלל       25    על הכתב   מקום בינה והחכמה מאין תמצא          
2254,שמואל הנגיד,32,1,1,1,1,0,0,שמואל הנגיד,"   	 	 	    המבנה של השיר הולך לאיבוד בגלל צמצום מרווחים אוטומטי.   וכתב איצא אלי אבי אעזה אללה וכתב עוד אל אבי, יוקירהו האל    נמוגותי בדרכי הרשעה,  / ונמסרתי ביד כבד פשיעה,    ונתתי ביד חטאי, והנני   / כמו טרף ביד ארבע רבועה.    תפשט זאת, וזאת עצם תגרם,  /  וזאת תמחץ, וזאת תבלע בליעה,    ונתקעתי בכף האחרונה,  / אשר היא בי כמו יתד תקועה,    והחליפה הנחתי אנחה,  / וטובתי קרעתה קריעה,      5    והמירה לקיקלון כבודי,  / ומלכותי ומשרתי – כניעה,    והוד פני – לירקון, וכחי – / לכשלון, ושלותי – זועה.    והנני משאת עצם תלאות  / וכבד השאת – למאד יגעה;    והנפש מאד הומה, והלב  /  מאד נכאב, והקרן גדועה,    והמסך כהתכנס כבר צר,  / וגם קצר לבושי משריעה,     10    ומטה בר כבר נשבר, ועבר / ששון הלב, ושיר נמנע מניעה,    והיינו אסופי הדאגות והתוגה בקרבנו נטועה.    ואתמה מזדוני אחרי זאת, / ומקשיי בפגעי בו פגיעה,    באמרי לו: עדי מתי תרחק  / גאלתי ותניס קץ ישועה    ולא תראה עמל נפשי ולחצי / ותתבע את גזלתי תביעה?     15    ולא אמר ‘עדי מתי?!’ לנפשי,/ אשר לא, מעשות הרע, שבעה,    ועד עתה עלי רבי פשעי שמי שם שערוריה ידועה.    ועוד לא בוש אני אבוש, ולא שוב  / אני אשוב, לרפא הפציעה.    ואיך אוכל נשא ראש אחרי כן ולאמר לו: סלחה או שמעה!    ולולי כי אשר הפליט פליטה / לשומה אל פליטתי תשועה    20    אזי כסדום הפוכה נעשיתי / והייתי לתל מלח קבועה.    נשיא-לוי-ועדה! שבחסדו  גאולה מידי כל צר, פדועה,    בנו-יוסף, אדוני, בן-אדוני  אבותי שחשבוהו לרעה,    שמע דברי יליד ביתך, אדוני, אשר נטע בימיך נטיעה,    הלא אתה אבי מוסר ואחיו, אבי עצה, אבי חכמה ודעה,    25    אשר שמעך מאד גדל בפי כל / אשר שמע, והוסיף על שמועה,    והחסד – כאלו את בראתו, / והטובה לך היתה זרועה,    ומדוע תהי נראה ככואב,  / אשר נשקע בבור יגון שקיעה?    ומה תירא ומה ירך לבבך – / והשעה לך אמה רצועה!    והאל שהביאך עד הלום, הוא ינהלך לאט, נרחב פסיעה.     30    אני אמר לך מלים שנים  / ואשבע בחי עולם שבועה:    אשר אם לא לקדמותך תהי שב ותקרע את לבב תוגה קריעה,    ועין צרים בקול המון תנקר / ותריע, כחולק עד, תרועה –    אני אסע ואלך-לי ותדע  /  אשר יהיה באחרית הנסיעה!          "
1493,יהודה הלוי,26,1,1,1,1,0,1,יהודה הלוי,"   	 	 	    [נודע בכל המון] / ר'      נודע בכל המון / גם בהמוני,    כי שערי ציון / אוהב אדני.        יודו בכל‑שער / לכבוד שעריו,    פתרוס וגם שנער / בקשו דביריו.    ציון – ואם מצער / היתה בעריו    היא היתה ארמון / שוכן מעוני,    אוה לאפריון / בוחר בסיני.        הרי בשמיה - / מרעה עפרים    נצי כרמיה ‑ / נרד עם כפרים,    רקחה וסמיה / מלאו עברים.    בעלות כקנמון / ריח שמני    ירד כבוד עליון / בעתר ענני.        והלא לזאת יאות / להיות סגלה    לעלות ולראות/ פניו תחלה,    כאשר לעד ולאות / שמה תהלה:    הוביש גבל עמון / ואדום שכני    וישק הציון / ממעיני.        דודי, אשר דדיו / משכו לבבי,    שם לו במועדיו / נר מערבי    עד למדו סודיו / כהן ונביא.    בילל ובישימון / הלך לפני    ויחשף חביון / עזו לעיני.        התבשרי, חולה, / בעלות ארוכה,    התקבצי, גולה, / אל עיר מלוכה,    כי נמצאה תכלה / אל עת משוכה.    ירד כטל חרמון / ישע לבני    על שערי ציון / הר בית אדני.        "
3047,שלמה אבן גבירול,40,1,1,1,1,0,0,שלמה אבן גבירול,"   	 	 	     אמר לשר, נשיא דורו וט[פסר / פליל] צדק: פתח פיך לאלם    שפט עבדך אשר הבעיר לבב רך / והמבעיר הלא שלם ישלם!        "
2652,שמואל הנגיד,32,1,1,1,1,0,0,שמואל הנגיד,"   	 	 	         ∪ — — ∪ — — — ∪ — — ∪ — — — ∪ — — ∪ — — — ∪ — — ∪ — — —    לבנה אשר נבראת בארץ לממשלת // ביומם וליל1 על לבבות לאט2 משלי3!    במה תשפטי כוכב4, כאח לי5 חשבתיהו // ונהפך, בלי פשע, כרגע, לאכזר לי6    קנו לי צבי, שכל צבאים חמדוהו // ליפיו, במחמדים קניתים ימי גדלי    ואראה היש עיניו כעיני צבי נס, א־ // חרי בא לתמו פעמים ולן אצלי7.          לבנה אשר נבראת בארץ לממשלת ביומם וליל – על פי בראשית א טז־יח: ויעש אלהים את שני המאורות הגדולים את המאור הגדול לממשלת היום ואת המאור הקטן לממשלת הלילה ואת הכוכבים ויתן אותם אלהים ברקיע השמים להיא על הארץ ולמשל ביום ובלילה.  ↩    לאט – ברחמים.  ↩    את היפה, כלבנה, אשר, בנגוד ללבנה שבשמים, נבראת למשל בארץ על לבבות יומם ולילה.  ↩    במה תשפטי כוכב – מה בעיניך דינו של בוגד, והרי את היא הבוגדת בי!  ↩    כאח לי – שיר השירים ה א.  ↩    על דרך משל נתן לדוד, שמואל ב יב. ונהפך…לאכזר לי – על פי איוב ל כא: תהפך לאכזר לי.  ↩    אפלו אתם קונים לי את הצבי היפה ביותר בכל המחמדים שרכשתי לי בימי גדולתי אינו מגיע לקרסולי אהובי שברח ממני אחרי שנתן לי את אהבתו מרצונו הטוב.  ↩           "
6458,שלמה מנדלקרן,382,1,3,4,1,0,0,שלמה מנדלקרן,"   	 	 	     בלשן יאהב התהלל לפני כל־אח ורע    כי ידע שלש שפות מלבד השפה העבריה;    כנים דבריו – לשנות שלש הוא יודע:    לשון תהפכות, לשון שקר ושפת רמיה.        "
6413,יצחק מירקין,379,1,3,4,1,0,1,יצחק מירקין,"   	 	 	     אם תראה תחת השמים,    נגד השמש בצהרים,    רצח ושד    באפן נורא מאד    ועוד ישמע הרוצח    בנפש חפצה ובלב שמח    דברי תהלתו    על רעת רעתו;    במקום שופטים ופקידים    למשמעת השקר סרים    וכדם פרים ועתדים    דמי אדם מגרים,    תחת מסוה משטר וסדר    קנאה ושנאה קן מצאו,    כרעים ירעו עדר    ולדם צאנם יצמאו…;    אם תראה להט החרב    אלפי קרבנות־אדם ירב,    שופך דם נקיים –    דמי אביונים ועניים;    במקום דמעות ודם    יחד ישתפכו לים    שוטף מדינות וערים,    חוצות ופתחי שערים;    אם־תראה חורון־מות מתוח    על־פני אנשים חבורות, חבורות,    מעיניהם נשקפו: שברון־רוח,    אימת־מות וצרות אין־ספרות,    גם־בלב איש קשה מאבן    זיק חמלה יבעירו,    גם הוא יראה ויבן    ועיניו דמעות יגירו;    אם תקשיב מזרחה וימה    אנחות תפרצנה בדממה –    אנחות בוערות, את־האויר יבעירו,    את כל־היקום לחמלה יעוררו ויעירו;    אז־תדע ברור כשמש בצהרים,    כי־קרבן העולה יהודה הנהו;    דמי־יהודה הם המגרים כמים    מזמן קדומים ואין מי יחמל עליהו!        "
5670,יעקב שטיינברג,261,1,3,4,1,0,1,יעקב שטיינברג,"   	 	 	     מיום היות האדם ליוצר עז וקנא,    ובחדרי נפשו נתלו כל צלמי המזלות –    נפוצה על פני תבל המראה זו הקטנה,    המלאה רזים רבים ודמיות לא-אכלות.    באישון עין-ילדים היא תרעד עד-ארגיעה,    בעלות מטר הדמעות בחליפות אור ונטפים;    רק רגע אותה שבת בעין המדמיעה –    ואמתה טוב לעד ונצחים בה נשקפים.    בנאות כל עם וארץ היא תעל במסגרת    עשויה לשם חי מתמוגג מעבריו;    בין קרחים תעמד-כן כל דמותה הנגרת,    ואיש נלבב ימצאנה ביערות נוטפים שרב.    מול נברשות האשר היא תזהיר בלי-הכלם,    לא יעיב זיו פניה אד-מרי בנוה חלכאים;    בכאב ובסערות חיים ראי-מצולתה שלם,    על עברי תהום ומות בלבה מחזות נעים.    רק דמעת ילד היא ותהי כדמעה פותה,    ילידת שחוק ומרורים ויגונים לא-נחקרים;    אך איש כי ירצה יחד החידה עד כלותה –    וראה בה פני תבל כה קרובים וכה זרים.    הבט במראה זו וראה מה חיש תתגלע    ענות מכנף הגבורה ורך משבי המצוקה;    השלוה בושה פתאם ותשט כמשוגה קלה,    האימה פתחה לע ותהי לתהום עמקה.    זו תבל היתה סדן – והנה תרעד כלה    כפלח נחם שקוף בדמעת-תם יחידה;    חפצת תפס ואחז – ולמולך מראה צלולה,    אלמת לכל יש וחזון רק מגידה.    כסדן להלמות כח עולמך רבץ דומם,    ומראות חייו עלפו באבק מורשה בלה –    אך הנה רזי ילדות נפקחו לתמם    ועם-חזיונות רב מבטן דמעה עלה.    מה נפלא צבא הדמיות ברחצה האלמת,    רסיסי-בכי על מצחן ובטל-בראשית ראשן;    מחולן קל מכזב ורמזן צח מאמת,    זה סודן רך וחדש והפתרון ישן-נושן.    לא קרוב ולא רחוק בעדה הנעלסה,    אך ראשית חיים הן ואחרית כל מגמה;    לדמותן ישכח איש כל גבולות אשר עשה –    ובשטף מרוצתן כתבנית גורל תמה.    רק מראות בלולים הם – ובדממת מחולם    ממדה אלי מדה יעבירו שלום חליפות: –    מחקים ומסלולים אל נפשו שב העולם,    וחלד איש מתפרד לחידות מאליפות.    הבט וראה מה מתוק זה תהו לא-פרוע,    הבורא רצי פלאים ושם בנתיב תאומים;    ברחמו חק על חק כאח על אח ינוע,    בחיקו ישא בינות כאודי פתרון דומים.    פה יגהר תהום אל שאול, ואהבה ראשית אונה    תכס על עורון בשרים ובדידות-גו אנושה;    השכול יבקש פשרו ופדות הרחמים עונה,    ודע יליט פניו ואדרתו חין הבושה.    תנחומי-צו עתיקים ברפידת דמי ומנוחה    הזקנה תביא שי לילדות הקשובה;    לפתח נפש אשה ממגורת גבר פתוחה,    ממרחק נוף-האהבה הובילה רעיה טובה.    וכמגד חדש טעמו וזר לעיני אבות –    יזרע צבא צאצאים בנקיקי חיים צחיחים;    ובא כסס וכגואל בחומות הנצבות,    ונלבנו לבנים וגדעו ארצה בריחים.    והס! הגלגל חוזר; המראה התאפקה,    ולבבה קר ומעלף כתבלול עין-סנורים;    רק שרידים שכחי-חזון מרחפים עוד בחיקה –    האוב עוד יכין דברו וקסמיו כבר חסרים.    ופתאם – הס והס! המשובה כבר הרימה    עפעפי-צל אל על, ועין שוחקה קרצה;    הילד ישעה דם, עוית הקץ בדמעה,    ועוד מעט ונתרה כגלגל קטן ארצה.    וברגע זה לא-צפוי, הקט ואובד חנם –    בעצם לב הדמעה עוד שער קט יקרע;    ודמות מתוכה תציץ – לא תזעם ולא תנעם,    רק תחריש מכל רמז ותנהר דם ביקרה.    כחנינה אשר תיף בכלות כל צרי מידה,    כגמול לא הכיר ריב ולא עבר שביל הקנאות;    כטוב לא ידע אח, כאמת לא נפרדה –    כן דמות אלמות זאת תחל את פני הבאות.    ובטרם יגאה לב – ונפצה כל המראה,    וצללו שבריה בדמעה הכוזבת;    ושקטה עין הילד מסודה ומסערה,    ויד חמודה תמחה את בהרות האלמות.        "
6138,יהודה קרני,332,1,3,4,1,0,1,יהודה קרני,"   	 	 	     שמחתך אם לא שמחתי שבעתים  ויגונך אם לא מציתי עד התהום?  אך הגידי לי, מדוע זה בינתים  נסחתי מלבך, נעזבתי כיתום?    טרחך אם לא נשאתי על השכם  באין עליו אפילו כסת סבלים?  אך מדוע זה, לעת בקשתי מנת הלחם —  ובילקוטי אין יש אף זוג של שבלים?    וכלום בקשתי להפריז לי בתשלמת,  הרבות לי תכשיטים, עטרני בזהובים?  ולו הפרשת לי — פחות מכפי האמד —  מחג אל חג אך קב של חרובים!        "
5611,יעקב שטיינברג,261,1,3,4,1,0,1,יעקב שטיינברג,"   	 	 	     מבקר ייף בצחוק חכלילי,    ובפיו עד-ערב להג-רז;    ומענה רך בתכלת עיניו    כחתף בא, כחתף גז.    מלא-עולם יעמד כן לפניו,    וצרור וכלי לו חקר רב;    על שפתיו בכי כאבחת גורל,    ובחידת אהבה יתן צו.    בזרועות אמו ייקר חנו,    ולזר רק יערים דל ותם;    ובגעת בו כמעט יד-חייו —    בערש-טוב כבא לבו נם.        "
5285,דוד פוגל,206,1,3,4,1,0,0,דוד פוגל,"   	 	 	     בחדרי האחרית עם ערב יום אדם —  יחרד החולה ונסה את ידו עוד לשאת;  לא-כח תצנח לשמיכה, אט לגוע ברתת:  כה להב הנר עוד יעפיל וידעך אז עד תם.      בשחור התאספה השתיקה הסופית של התהום.  זכרון כל סביב כבר נמחה ואף בשם העת.  ואנחה בגרון נעצרה, לבלי שוב לצאת:  שעטת הימים כן לנצח חדלה מהלם.      ויש כי תלבין בזוית עוד אחות מאבנת,  הרחק מתבל, ונפשה אי-לאן מכונת,  אולי אל הדי הילדות, כבר נדמו בקרב, —      אז פתע תדע, כי אל אלה סלעי הדממה  הן נפצו גם ימיה; פה סף עולמה — — —  אולם הצרצר ינסר את הליל בלי הרף.     [המקור האשכנזי]   עם הערב יום אדם בבתי המותה  וחרד לב חולה ונסה את ידו עוד שאת —  לא כח שוב תפל לשמיכה ותגוע רתת:  פלטת להבת העפילה וסלדה וכבתה.      שתיקת הפנות באפל מה עבתה!  אף זכר כל סביב בלבב כבר מת  ותגלד אנקה לבלי הוסף צאת:  כה המית הימים לנצח פה שבתה.      ויש אשר תשב עוד אחות לבנה,  נשכחת מתבל, ותאזן אי-אנה,  כליבלי מרחקים, נדמה רנתם —      אז תדע לפתע: אל חוף זו הדממה  אף נפצו ימיה. בה כלה עולמה — — —  אך אי-שם יהימו עוד חסילים שירתם.        "
146,יהודה ליב גורדון,2,1,3,3,1,0,0,יהודה ליב גורדון,"   	 	 	    להמשורר הצעיר, הסופר המהיר  השר שיר ה' בלשון נכר       עלה נבל אנכי – אתה ציץ פרח,    יבש כחרש כחי – אתה מלא לח;    יומי יפנה לערב, זמתי נתקו –    בך חזון ונער נפגשו נשקו.        הא לך קמץ עלים! הפך בם כי בם שמתי    את כל חלומותי בימי חלדי חלמתי,    ובעת גם חלדי זה לחלם עבר יהי    הן אתה לחלם במקומי אז תהי.        רוח שיר אדני פעם תפעמך    ובלבך תוקד אש אהבת עמך,    ושפתו בשפתך אם אמנם איננה    כל בנות שירך לשברנו תהימנה;        ושברנו גדול כים, אין גבול לקרץ,    נאקתנו עולה מקצות כל הארץ;    בין כל עם ולשון נרדפנו, ענינו,    ובלשון כל עם ישמע בכינו.        הרם אפוא קולך קול חוצב להבות,    הכה הכנור וירעשו הלבבות!    אם יכל לא נוכל לעזר לצרה –    נקל חלינו בהאנחנו מרה.        שירה שיריך למשנאינו בלשונם,    ספר להם ענינו, ספר את זדונם;    מה-נטיף לעברים? הם ענים ידעו!    נטיף לעמים – יחרדו, ישמעו!!       שוואלאווא (הסמוכה לפ""ב) ט“ו תמוז תרמ”ד.       "
2227,שמואל הנגיד,32,1,1,1,1,0,0,שמואל הנגיד,   	 	 	    גורל להשבית / ר'        גורל להשבית ריב וכן הפשרה    תעביר ותרחיק מאנשים מריבה    ונבון דברים יעביר את-פליאה    בהם ואל-עמקם בשכלו יהי בא.        
952,משה אבן עזרא,11,1,1,1,1,0,0,משה אבן עזרא,"   	 	 	    “לרבי משה הקטן”  סימן: משה הקט[ן]     מציל  ממעמקי יגונים לא ישכילו  לא יועילו ולא יצילו: [ש""א יב, כא]  מציל  שוכבים בין שפתים ומכבד חובה  לא יצילו את נפשם מלהבה:  [ישע' מז, יד]  מציל  הומים משאגת אריה לרגעים יבהילם  ואתה משמים תשמע ותצילם:         [נחמ' ט, כח]  מציל  הנסגר ביד רשע ועיניו יראו כידו  ואין מציל מידו:                   [דנ' ח, ד]     מציל  קצר רוח בין אנשי תימן ועיפה  כאוד מצל משרפה:             [עמ' ד, יא]      מציל  טובעים תבשר בקראם ממעמקי מרודים  רוח והצלה יעמד ליהודים:          [אס' ד, יד]  מציל  המחכים לבנות עיר תאות עינים  כי יציל אדני את ירושלם:          [ישע' לד, כ]          "
2472,שמואל הנגיד,32,1,1,1,1,0,0,שמואל הנגיד,   	 	 	     זקן יהדר לא לשערות איש  לבנו וכי נס רב מאור עיניו  אולם למען בא זמן יאיר  לבו וכי יועיל בנסיוניו.          
3586,אברהם אבן עזרא,46,1,1,1,1,0,0,אברהם אבן עזרא,"   	 	 	    [נדוד הסיר אוני] / ר' אברהם אבן-עזרא      א   נדוד הסיר אוני    והבהיל רעיוני    ושם פי ולשוני    אסורים בזקים       ב   לפנים בנעורים    הכינותי שירים    בצואר העברים    נתתים כענקים.       ג   בכל מקום גרתי    ספרים חברתי    וסודות בארתי    וכראי מוצקים.       ד   שפתי אם אשים    בהרים ורכסים    יעופון בם סוסים    ירוצון כברקים.       ה   ועתה נפלתי    לעפר שפלתי    ותחנון הפלתי    לאל ממעמקים.       ו   אכלוני עופות    עדי הקיפופות    ועל ראש אשפות    בני עולה זורקים.      ז   וברבות טובתם    יכחשו באבותם    ועל זך חרבותם    מניפים ומריקים.     ח   ואנשי לב מטו    והיום נמעטו    אבל שמנו בעטו    אשר ציה עורקים      ט   יקר ראתה עינם    ואם גרים הנם    מזויהם חנם    מלאים ומפיקים.      י   ואנכי מוסר    לעיני כל בשר    כבוד הודי סר    ושן עלי חורקים.      יא   וגבר מחשבי    לארכי ולרחבי    ופה לא אפתח פי    שדי דעת צומקים      יב   וחיתי ספה    בעם עמקי שפה    ונפשי נכספה    לרבי אליקים       יג   גביר במשפחות    גביר דבר צחות    גביר משיב רוחות    תעודתו מקים.       יד   ועל פיו נשמעות    צפונות כל דעות    בדת אל,ויריעות    תעודתו מקים       טו   שפתיו ספירים    אמריו יקירים    ומפחדו שרים יבאון בנקיקים.       טז   אמת רע אין לו    בדעתו ובשכלו    ומחמדים כלו    וחכו ממתקים.       יז   שמעני אחי    שמע נא אל שיחי    אהבתך רוחי    ועדי שחקים.     יח   ולמה נתעבר    בזד כי התגבר    ומה נוכל דבר    בארץ מרחקים.     יט   אנחנו עם דלות    וקלות עם סכלות    בגלות תוך גלות    בכל עת מעתיקים.     כ   ביד אל לו מתנו    בעת שישבנו    במרחב, כי שבנו    לחוצים ודחוקים.       כא   ובאדום אין הדר    לכל חכם הוא דר    באדמת בן קדר    ועלינו שורקים       כב   ואלו בא חגב    יוני בם שגב    ורכב על כל גב    ונחשב כענקים       כג   וחרפה ובשת    לנפש נקדשת    אשר לבב תשת    לאחד הרקים     כד   הלא המתהולל    ברית קדש חלל    עזב לו ויקלל    אנשים צדיקים     כה   כמו שמעי, כשמו    והיחש עמו    וחשבון עם טעמו    דברים עתיקים     כו   יוני בהם שים    יהי שקוץ מעשים    אשוחח ביחשים    בהא הדקדוקים.     כז   ועינו ענתה בו    עלי רע לבו    בקרבו שם ארבו    ועשה תמרוקים.      כח   בהשתחויתו    לכל ראה אותו    מלא כל קמתו    ומשפיל חמוקים.       כט   וחרף בן תורה    וכל יודעי מקרא    לזאת אנשי מורא    מכסים בשקים.       ל   ואיך יקרא מינים    לבנים נאמנים    חסידים וגאונים    וכל שמעיו שתקים       לא   ואיה קנאת רב    שלמה נר מערב    ולמה זה לא רב    למתים ולעשוקים     לב   ורבנו יצחק    יברך משחק    אמרים אליו חק    והיום נמחקים.     לג   ואמר לתועים    אני מלא דעים    במועד וזרעים    ונשים ונזיקים.     לד   וצעקותיו רבות    ונגעו עד עבות    ולא ידע אבות    ובמה מדליקים.     לה   כלמת הממרה    צעיר ימים יורה    בטהרות הוא קורא    וטעה בפסוקים.     לו   וראשית פרשה    עלי פיהו קשה    אשר היא נדרשה    בפי התינוקים.       לז   חשבנוהו ארון    והוא אף גם חרון    ובבית חסרון    ועוד בו מחזיקים.      לח   למבין נסתרים    שתי עינים ארים    למלט נותרים    חמודים וחשוקים.       לט   ובנימין צעיר    קנאות בי העיר    וכאש שהבעיר    קרבי נשקים.       מ    אהה על זכרך    הכי מאמריך    בלבות הוריך    שלטים נמרקים.      מא   תהלות השמעת    ותורה ידעת    מהרה נגעת    למקרא ופרקים.      מב   הימים שבעת    ומה זה פשעת    ולמה גועת    כמו הנחנקים.      מג   בביתך שטן בא    ורעתך רבה    לזאת נרך נכבה    ונדת למצוקים.      מד   ואב מלא רחמים    ישלם נחומים    לאבות נדהמים    שני הותיקים.   מה   ומשחית ומחבל    ינדה מתבל    ומנחלת חבל    יסורון מזיקים.       מו   ופה תמו שירים    עלי פי נדברים    ואלה האחרים    לבנים ושרוקים.       מז   אני לא חברתם    ביד חכם שרתם    ועם שירי שמתים    והיו נדבקים.       מח   נדיבי עם עושו    ואל נא תחרישו    פנו פן תענשו    ותהיו כף סופקים.      מט   הסרה צדקתכם    הסרה חכמתכם    זר ימשל בכם    ושבתם נחלקים      נ   תנו לב לתלאה    במלכות חטאה    אשר אין בהם יראה    ובשר לא בדקים.      נא   ואיך יזבח בשר    יוני כל חסר    ומדרך אל סר    ומשליך חלקים.       נב   יהודה העניו    לעת בראות עיניו    חזיר בינות שניו    ואכלו בשוקים.       נג   נאם זה אלעזר    ומשה הנעזר    ומוטות כהן זר    עדנה נתקים       נד   בבית לוי תושב    וכערל נחשב    ומי ידע אם שב    ואם אין מספיקים       נה   בני אל עזבוהו    הכי אין כמהו    ובמה נחשב הוא    במי אתם עוסקים      נו   בידו יפלו    מתים שהסכילו    אחרים יכשילו    ולשון מחליקים.      נז   מרעיו בו שמחו    וידכם לו פתחו    ומתנות שלחו    ומלאו מזרקים.      נח   ואם בו תאמינו    נדיבותיו בינו    ומטה הכינו    ומלבושים נקים      נט   תנו לו שם ילדה    לאשה בת חמדה    בנו לו בית מדה    עשו שם אתיקים.      ס   ומאכל גם משקה    תנו אל רב שקה    אשר לו ינקה    כמו שר המשקים.     סא   וטוב הוא שילחם    בכל יום לחם חם    במלך או פחם    כמו בן תפנוקים.      סב   עשו עוף ראשונה    ודג באחרונה    צלו עוד בן יונה    קנו לו צמוקים.      סג   להצהיל הפנים    תנו עוד ערמונים    אגוזים בתאנים    שבורים ומנקים      סד   ובאלוה שמן    לבבכם יאמן    אבל עם אל אמן    בפניו הם יורקים.      סה   בצלו תחסיו    משרתיו אז תחיו    עדי עד אם תהיו    עפר רגליו נושקים.      סו   ועבדו זה האל    ולתת חן יואל    ועתה ישראל    שמע אל החקים.        "
5552,יעקב שטיינברג,261,1,3,4,1,0,1,יעקב שטיינברג,"   	 	 	       א   שלהי-קיץ עוד בארץ,  אך בפקחי עיני בקר  לבי חושש לעננים,  מה האויר? אני חוקר.  אור וחם. אם גם בעולם  אין אות סתו עוד, אין מאומה,  אך כבר נחה על הנחל  כמחשבת-עצב קדומה.  אור וחם. אך עלים נושרים,  ונערמים חמרים, חמרים;  ובארץ כבר מרחף  שר-הסתו בלילות קרים.   ב   כל הערב נשקתני.  אך בלילה לא ישנתי  והרהרתי בוכוחים,  על כל קוץ ודבור דנתי.  יום על יום רק דברים יפים,  לבבות סגורים, פיות פתוחים;  את פרחינו האחרונים  יך הדבר של וכוחים.  עוד שפתיך נוטפות אשר,  אך הנשיקות כבר לשוא: –  שלהי אהבה עוד בלבבך  ובמבטך קר הסתו.   ג   הנערה אומרת: לכל עת וזמן;  מתהלכים אנחנו בשדרת הגן.  אנכי מתחנן: אני אנה בא?  כה רך הוא הערב, רק עלה יש זע,  ונושר ונופל כי בא לו כבר עת…  – התאמר להחיות מה שכבר מת?    “הכבתה בלבבך האש כבר עד-תם?”    מה נעים בשדרה ברדת היום;    מתחת רגלינו מרבדים של פז…    “רעיתי, הנבוא למחבוא הלז?”    – לא עמך לא אלך: לכל עת וזמן. –    מתהלכים אנחנו בשדרת הגן.   ד   באשר תביט שם ארגמן,  באשר תצעד – זהב שלכת;  בת-המלכה של הבציר  על מרבדי-פז דורכת.  על שפתיה צחוק של מנוחה  ומבטה אומר שבע;  עלים נופלים לרגליה:  שלום, מטרוניתא טובה!  גם בגן וגם בשדה  הכל יזיל פז לכבודה;  מצטחקת בת-המלכה  ומשלמת שכר-עבודה:  האגסים נופלים ארצה,  הבשיל פריו התפוח,  גם אילני סרק ופרחים  עבר זמנם: עת לנוח.  רק השחקים, שרי-מעלה,  שר-הסתו מרחוק רואים;  רכים, טהורים ועצובים  שומרים סודם הם, הגבוהים.   ה   ליל הבציר טוב ורך,  טוב בחשכה לי לבדי.  למה תבכי, מה תתודי?  יום מנוחתי לא יאחר: –  לכי ובקשי אשר אחר;  למה נשב ונתוכח?  מה שהיה כבר נשתכח –  כבר הגיע לידי כך.  הנך קמה והולכת –  אחזתך פתאם תנומה…  לכי לשלום! אין מאומה,  אין מאומה. אין כמוני  דובר שלום רב ביגוני.  לכי לשלום. הכל נם,  עלים נושרים פה ושם,  אך הלילה חם. שלכת.   ו   על שפת הנחל ישבה נערה,  ותבך ותקלל את גורלה.  ואשאל אותה: למה תבכי?  מה ייף היום, השמש עלה  ויצק אור בזהב הבציר.  ותען אז: אני עזובה. –  וארא עלם יושב קודר  ומנגן שירה מאד עצובה.  מה תבך שירתך, עלם קודר,  מה נאה שמש-יום בצאתה!  ויען אז: הנערה הלכה,  יום חגי תם, האהבה מתה.  על אם-הדרך צועד גבר,  ולבבו ער ובנפשו מנוחה;  ולוחש הוא: שאי שלום, נערה,  ותהי לי המרחביה ברוכה.   ז   מסנן אור היום המענן  את חובתו רק לצאת:  בקר ראשון לאבלות  על השמש אשר מת.  מה יצפצפו צפרים  על העצים, על החומות?  מת השמש: אבל אחד  קבץ יחד כל היתומות.  שור: הן נשאו את כנפיהן  ויעופו למרחקים;  אדם יתום פה ישאר  לימי סגריר ולמחשכים.   ח   את הלכת ואני נרדמתי.  וחלמתי: את יושבת  פה עמדי; ובחדר  דממה גדולה ועצבת.  הכל פתאם כה נשתנה:  כה נושנים הם הרהיטים;  גם בחוץ, כזקן עצל,  נופל שלג פתים פתים.  פתאם נכנס עלם הדור,  צחוק בפיו ושירה חטופה;  את אומרת: ""בני, אל תצא,  ראה, בחוץ גם קר גם סופה.""   ט   מעננים כבר הימים  וארכים כבר הנשפים;  יומם יושבים פה בחניות,  לילה משחקים פה בקלפים.  ראה: בחוץ, בבץ טבוע,  משרך דרכו השממון;  ומלאכי און קטנים  אחריו צועדים בהמון.  כל הקהל פוגש אותם  בסבר פנים ובתרועה;  שר השעמום מגחך  בבת-צחוק של אשה צנועה.   י   הבציר תם, התחילו גשמים,  הנערה נסעה לה לביתה;  היה לי ברוך, סתו מענן,  רק אתה מנוחה לי הבאת.  טיף-טף טיף-טף… נאום הגשם  הגשם מדבר דברים כבושים.  געגועיך לא געגועים  ומכאוביך לא אנושים.   אפילוג   הוא באפר לבבו טמן  הגחלת האחרונה;  קם ויעבר עם תרמילו  אל העיר ואל המונה.  עבר מדינות וארצות –  נפשו לראות עוד שואלת;  באפר לבו במסתרים  דומם לחשה הגחלת.  משנה און לעוברי דרכים;  אך הבדידות היא מתשת  כח אדם. עוד בלבבו  הגחלת הלוחשת.  פעם ראה אשה נאה,  זו שבגדה בו לפנים;  זכור זכרה לו מחדש  חסדיה הנושנים.  הוא הצטחק וישמיעה  כי התחרט על אולתו,  ויעלם. אך בלבבו  דומם לחשה עוד גחלתו.  1909        "
5154,היינריך היינה,144,1,2,3,1,0,0,היינריך היינה,"   	 	 	     בחלום הלילה ואראה את־עצמי בעדי־  שחור־לבושי עומד, עוטה משי אפדה,  עם מנשטות עלי־יד כהולך לסעדה,  חמדתי לפני עומדה, בחן מביטה בי.      גחנתי קצת ואקרא: ""את הכלה? תחי  הכלה! קבלי־נא ברכתי, החמודה!""  אך אמרתי הממשכה והצרודה,  יהירה קרה, כאלו שמה מחנק לי.      ופתאם זרמת דמעות מרות דם נשפכה  מעיני החמודה, במצולה הרותחת  זה דמות־החן כמעט נמסה ונהלכה.      הוי מתוקות העינים, כוכבי חן וחנינה,  אף כי בהקיץ שקרתן לי לא־אחת,  אך גם בחלום בכן עוד אאמינה.        "
2564,שמואל הנגיד,32,1,1,1,1,0,0,שמואל הנגיד,"   	 	 	     נעורים מביאים אל ידי שלש: / לזכר, ולזהירות, ולדעה;    וזקנה מביאה אל תמורתם: / לשכחה, ולפתיות, ולפשיעה.        "
3358,מרדכי צבי מאנה,45,1,3,3,1,0,0,מרדכי צבי מאנה,"   	 	 	    מלכנו החסיד אלכסנדר השני. תנצב""ה     מי יתן לי עת, מתלאות מנוח,  לארבות מי מבול מי יהפך עיני  מי יתן לי אמץ גו בן מנוח  קינות ירמיהו מי ישים בלשוני  וסביבי מי יאסף כל יושבי תבל,  כי יבכו יילילו אתי ביגוני,  או אז קראתי אל נהי ואבל,  לספוד מר על-מות אלכסנדר השני       סוף החרף, תרמ""א.       "
591,חיים נחמן ביאליק,6,1,3,4,1,0,0,חיים נחמן ביאליק,"   	 	 	     מפים וחפים, הכו בתפים!    מללי, גללי, חליל אל פיכם!    נסרו הכנור ויתריו המרפים    הכו, יכנס השד באביכם!        הבתפים ומחולות יצאתם? – בלעדי!    אנכי זקנכם ואתם נכדי.        תרתי נחלתכם לרחבה ולארכה,    וראו, קמט מצחי ושיבה בו זרקה.        מרטו מזקני לנימין ננסי,    פרטו באצבעותיכם על שפתי.        שחקו לי, שחקו, אין דבר, ילדי!    זקנכם אנכי ואתם נכדי.        צמדים מרקדים הם, שנים מול שנים,    ואיש לקראת אחיו בתף ומצלתים!        נכנפים במעילי וחוסים בצלי,    נינים ונכדים למשושי ולגילי.        רותמים את-עצמם בטורי השירים –    בני תערובות וילדי כלאים,    שתוקים אסופים ופרי נאפופים,    ממזרי רעיון ונדחי הגיון –    יש מאליהם, ויש בעל-כרחם - - -           "
5893,יהודה קרני,332,1,3,4,1,0,1,יהודה קרני,"   	 	 	     שמח, אדם, ביום עצרת,  לאסיף ביתך התקן;  אור שקיעה עצבות תשכן,  אך דבש נוטפה עוד כל כורת.    יש כאן בית. אי הבית?  עיר היתה כאן. אי העיר?  על מתים ועל בעיר  כבר הליל רד כעיט.    שתל עצי שקמים בשפע  על הנחל השקט;  דם רמון וחלב שקד  עוד יוסיפו חן על יפע.    שא סליך על השכם,  טען בר ופרי ענף;  אל תשב ריקם פניו,  פני האיש, בקש פת לחם.    כי בעוד גדוש האסם  בא מועד שיתרוקן;  דע, מחר אתה זקן  ולא לנצח, עלם, חסן.    שמח, אדם, ביום אספת  טרם אסף עצבים;  כי זורחים עוד כוכבים  לילה על כל גן ורפת.        "
1900,יהודה הלוי,26,1,1,1,1,0,1,יהודה הלוי,"   	 	 	    [228]   אדני! נגדך כל תאותי. / ואם לא אעלנה על שפתי.    רצונך אשאלה רגע- ואגוע, / ומי יתן ותבוא שאלתי,    ואפקיד את שאר רוחי בידך / וישנתי וערבה לי שנתי!    ברחקי ממך - מותי בחיי, ו ואם אדבק בך - חיי במותי,    5 אבל לא אדעה במה אקדם, / ומה תהיה עבודתי ודתי.    דרכיך, אדני, למדני, / ושוב ממאסר סכלות שבותי,    והורני בעוד יש בי יכלת / להתענות, ואל תבזה ענותי,    בטרם יום אהי עלי למשא, / ויום יכבד קצתי על קצתי,    ואכנע בעל כרחי, ויאכל / עצמי עש ונלאו משאתי,    10 ואסע אל מקום נסעו אבותי, / ובמקום תחנותם תחנותי.    כגר תושב אני על גב אדמה, / ואולם כי בבטנה נחלתי.    נעורי עד הלם עשו לנפשם, / ומתי גם אני אעשה לביתי?    והעולם אשר נתן בלבי / מנעני לבקש אחריתי!    ואיכה אעבד יוצרי – בעודי / אסיר יצרי ועבד תאותי?    15 ואיכה מעלה רמה אבקש - / ומחר תהיה רמה אחותי?    ואיך ייטב ביום טובה לבבי / ולא אדע-הייטב מחרתי?    והימים והלילות ערבים / לכלות את שארי עד כלותי,    ולרוח יזרון מחציתי, / ולעפר ישיבון מחציתי.    ומה אמר – ויצרי ירדפני / כאויב מנעורי עד בלותי?    20 ומה לי בזמן – אם לא רצונך? / ואם אינך מנתי – מה מנתי?    אני ממעשים שולל וערם / וצדקתך לבדה היא כסותי -    עוד מה אאריך לשון ואשאל? / אדני, נגדך כל תאותי!     [228]  המשקל: המרובה. - בקשה ליום הכיפורים   ואם - ואפילו אם. 2. רגע (תה' ל, ו) - תאיר לי את פניך רק לרגע; ותבוא (איוב ו, ח) - ותתמלא. 3. שאר רוחי (מלאכי ב, טו) - הנפש שיש לה יתרון על הגוף; וישנתי – שנת עולם. עיין בדברי “הכוזרי” (א, קח) על מי שראה בעין רוחו את האור העליון: “מבלי ספק שהוא מתאווה שתתמיד נפשו על הפרידה מחושיו ותשאר נהנית באור ההוא והוא מה שמתאווה המוות”. 4. ברחקי - על פי ברכות יח, ע“א-ע”ב קרויים הרשעים בחייהם מתים ואילו הצדיקים אף במיתתם קרויים חיים. 6. ושוב (תה' קכו, ד) – שחררני ממאסר הסכלות. 8. עלי למשא (איוב ז, כ) - לעת הזקנה. 9. ונלאו - עצמי לא תוכלנה לשאת את כובד גופי. 10. תחנותי – הניקוד כמו במ“ב ו, ח, 11. כגר תושב - כזר 12. עשו לנפשם (בר' ל, ל) - טרחו להנאתם. 13. נתן בלבי – עין קה' ג, יא, ופירוש ן' עזרא:…שבני אדם מתעסקים כאילו יחיו לעולם… ויש מפרשים כי זה העולם כמו שהוא בלשון קדמונינו ז”ל והענין תאוות העולם. 15. אחותי - איוב יז, יד. 16. ביום טובה - כשאהיה מרוצה ושמח. 17. ערבים - זה לזה, עובדים בשיתוף. 18. יזרון - הנושא: ימים והלילות; מחציתי – נפשי. 22. אדני - בקשות שקולות מסתיימות לעתים קרובות בחזרה על הדלת הראשונה.            "
2599,שמואל הנגיד,32,1,1,1,1,0,0,שמואל הנגיד,"   	 	 	     יהוסף, קח לך ספר, בחרתיו    לך מטוב לשון קדר ועיפה!    כתבתיו – וחנית-הרג מלטש    בידינו, והחרב שלופה,    והמות יצו צבא להחליף    בצבא, את צבאים, וחליפה.    ולא אחדל להשכילך, ואם על    סביבי פערה פיה אסיפה,    למען מצאך חכמה – מיפה    לנפשי ממצא צרי נגיפה.    קחה אותו ושיח בו וצא מן    קהלת לעגי לשון ושפה,    ודע כי כל נבון דבר – כמו עץ-    פרי מתוק, ועלהו תרופה,    והפתי כעץ-יער, אשר סוף    נצריו וענפיו אל שרפה.        "
4835,יעקב לרנר,79,1,3,4,1,0,0,יעקב לרנר,"   	 	 	    הראיון /      ישבנו על דרגש בדממה ונשפל לארץ עינינו.    מה-קשה אז היה הדבור ומדכאה הדממה לשנינו!    היא ישבה ממולי כגזולה, אנכי – כאשם בבגידה;    ונמתן בדפיקת-הלבבות… ונירא שאת עין הצדה:    פן תשלח, יגרתי, בי מבט של קללה נמרצה ועזה,    פן אשלח, היא יראה, אליה מבטי הגאה ומבזה.        כה ישב ישבנו על דרגש בשתיקה מעיקה ומשנה.    ופתאם כרוח נושבת על פני חיש חלפה אז תמונה:    זכרתי הימים הבהירים, השמש הצוהל של אביב;    צחצחות האויר המחיה וחדות התחיה מסביב;    ורחשי לבבי הצעיר איך המו באותן השנים;    וסתר הסמטה החרישית, ששם מצאתיה לפנים;    ואפן הפגישות בגנבה באישון ערבים שאננים,    ורגעי הצפיות לחנם ונדודי הלילות המענים;    ולגלוג עלמתי השובבה, שעלבה געגועי הטהורים.    ונעורי ובחורי שכלו על-חנם בקנאות ובמרורים –      ***   ועכשו –מה-נהפך הגלגל על שנינו כמשך הפרידה:    היא ישבה ממולי כמאוסה, אנכי – כחוטא בבגידה.        ובשאתי שלא-במתכון את עיני אל עברה בפנה    נדהמתי: היא ישבה חפויה ובכתה תמרורים בצנעה       ודמעות עגלות נשרו, החליקו על גבי השמלות.    ותקש לי אותה הבכיה מאלפי משטמות וקללות.       ברדיטשוב, תרס""ט       "
2114,שמואל הנגיד,32,1,1,1,1,0,0,שמואל הנגיד,   	 	 	     ואומר מה-תבואה עם    זריעה יד ליד תהי    השיבותיו תשובה על    ברכה או גדופה היא.         
1818,יהודה הלוי,26,1,1,1,1,0,1,יהודה הלוי,   	 	 	     כוכב שלח אורהו מה תסתירהו    מהרה קום משחהו לנגיד כי זה הוא  מהר המור הופיע מבשר משמיע    מהר גבה יריע ויצא להושיע    יזהיר כזהר הרקיע ותורה יודיע    שאלים מי זה ואי זה הוא השיבם הנה הוא  עבדי עבדת מקדשי וקדשי קדשי    סעדי כסא בן ישי ומבחר שלישי    למדי דת מדרשי ורכבי ופרשי    שמר תורה אשרהו מה טוב פריהו  בנוי מגדל ראשונים לדרות אחרנים    ונטוי על ראש איתנים הוד הניצנים    רצוי וברוך מבנים נטע נעמנים    נטע פרח מטהו וצלח מעשהו  פלא יועץ אל גבור אבי עד שר שלום    לטלה חלב עד יעבור בברית אל עילום    הפלא רפאות מתם ובור ותשם לו שלום    ודברך ירפאהו ורוחך תנחהו         
3541,אברהם אבן עזרא,46,1,1,1,1,0,0,אברהם אבן עזרא,"   	 	בידי אל יהי אורך 	         אנשי אל סחי לבקרים / לבקרים,    כי לא נבדלו מנזרים / מן זרים,    וטמאים עלי ניד ברים / נידברים.    יום הבאיש מרי מוריך / מורך – / אז צעד עלי שוריך / שורך.        בוזיך, אבי- עד, אנה / עד אנה?    וזרוע יקר אל קנה / אל קנה    לא שבה, ועיר אלמנה / אל מנה    לה בך, עד נשות תוריך / תוריך; / אל מי תעזב בריך / בריך?        'רבו מבכי מי עינך / מעינך,    יום אל לבך, שר אונך / סר אונך.    עוד תראה, בבוא פדיונך, / פד יונך–    חזק יד כמו צריך / צריך, / עוד תראה הדום צורך / צורך.        מעל שם מתים ככסילים / ככסילים    יען קראו לבעלים / לבעלים,    ויהי כנך לנבלים, / לנבלים.    עתה יחבש ציריך / ציריך, / יכרית מנוה עריך / ערך.'          "
3135,שלמה אבן גבירול,40,1,1,1,1,0,0,שלמה אבן גבירול,"   	 	 	    וקונן על רבינו האיי גאון      È — — — / È — — — / È — — / / È — — — /È — — — / È — —   בכו עמי וחגרו שק וחבל / ושברו כל כלי כנור ונבל    לרב האיי אדוננו אשר מת, / פליטה נשארה לנו בתבל.    למי נבכה וננוד בתחלה / ועל מי נעשה מספד ואבל?    הלארון אשר נגנז בציון ־ / ואם לזה אשר נגנז בבבל?    (1038)        "
5224,דוד פוגל,206,1,3,4,1,0,0,דוד פוגל,"   	 	 	     יום סתו יפוח.  בידו החורה, הרועדה,  אט יפשט השמלה השחורה  מעל כפרך הנם.      מול משכנך הלבן  קודרה תעמד התרזה הערמה,  הנעה.      בודד אשוב מן הלילה,  חרש לה אשתחוה:  “אמרי שלום אל גברתך!”      ואת –  עוד שלוה תנומי על יצועך. –        "
749,משה אבן עזרא,11,1,1,1,1,0,0,משה אבן עזרא,   	 	 	     הרף בכה / חקי בתים / אחרי ילדי / אהב נצדים  ונטה עמי / אל גן בשם / לשבת בין / צלי בדים  ופני ארץ / לבשו שני / או מתשבץ / לה מרבדים  הסירה את / בגדי אלמן / ותפשט כל / סותי עדים  ותעד הוד / כליי כלה / או ממשי / תעטה בדים  תשלח לקראת / כל אף על פי / רוחי נשף / כל מחמדים  תן כוס מעין / שלג ילבין / רק כתולע / יינו יאדים  תעיד כי אש / הוא בין ברד / או לפדים / תוך הכדים.          
2127,שמואל הנגיד,32,1,1,1,1,0,0,שמואל הנגיד,   	 	 	     דחתה קרוביה וזרים    תבחר להנשא כסילה    ובנה לנגדה מת ברעב    ודבש לבן זר מאכילה    וכסיל עצת אח לא ימלא    ולזר ימלא השאלה.          
3522,אברהם אבן עזרא,46,1,1,1,1,0,0,אברהם אבן עזרא,"   	 	 	     איך קול ענות חלושה / מפי אהליבה,    ויד בן הגרושה / על בן האהובה!  בבכי ותאניה / נשמע קול צביה,    מכתה טריה, / לא מצאה רטיה.    על חמדת נשיה / אבן השתיה    איך היתה לראשה? / אך עתה חרבה,    סות אבל לבושה / כמו אשה עזובה.  רפו ידי אמונים / על יד ציר אמונים,    היו לבז לשונים / ובעלום אדונים;    ויכספו לשנים / עבדו אל לפנים,    יקרו בדת קדושה / מני ים רחבה –    הן כל דת חדשה / מאתה גנובה!  מעון, אמת – היקרך / את מקרה יצירך?    איך תחזה בכורך / יתמכר לצרך?    יאמן דברך / לשלח אסירך!    בעבור זכות שלשה / זכר עירך לטובה –    ותקרא: דרושה, / עיר לא נעזבה!         "
6615,חיים לנסקי,385,1,4,4,1,0,0,חיים לנסקי,"   	 	 	       חור ליל, דעך יום. מעת־לעת.    שוא חכיתי לך, לא בקרתיני,    ובקצה לשוני נתלה הד    קול־לבי: האמנם עזבתני?    אאמין, עוד תופיעי כנס    ברגעי אתערותא דלעלא,    בשעה העשרים וחמש,    בשעה שלא יום ולא לילה.        "
4006,אברהם אבן עזרא,46,1,1,1,1,0,0,אברהם אבן עזרא,"   	 	 	    לר׳ מנחם ובנו משה בעיר רומי     חדשים מעשי אל לבקרים,    ואם רעיו למשכילים יקרים,    אשר ברא שפתים ושם פה,    ויצר עין אנוש לראות יצורים,    ושת אזן בלי נוע נטועה,    ואליה יבאון כל דברים.    אני ישן ולבי ער והנה    נתחי נצבו לריב כצרים,    וקם עין עלי אזן ולשון,   והרחיב פה ונשא קול והרים;   נאם עין: אני ראה וחוזה,    מחפש מה בחדרי החדרים,    ושמים לפי רגע וארץ,    אשורימו בלי צעד אשורים,    ויחד אחזה צורות משנות,    ואם רבו, בלי חלקי שברים,    ואפריש הרחוקים מקרובים,    ואבדיל הלבנים משחורים;    ובי חכמו בני מדות ועלו    למזלות וכוכבים ספורים,    וכל רגע בלי כנף אהלך,    ובי תכון מלאכת כל גברים.    נאם אזן לעין: החרש נא    ומה תוכל ולך צרך לאורים,    ולא תראה לבד מה יש לנכח,    וממשלתי בכל ששה עברים;    ואם מסך לנגדך את כעור,    ואשמע אחרי קירות והרים;    ודת אל אאזין יומם וליל,    ובלילה שעריך סגורים;    וכל שרים ונגנים כי יבינון,    ואתיר הנקבות מזכרים.    נאם לשון לעין גם לאזן:    חשבתם להיות בגו לשרים,    אני נמשל למלך דר בארמון,    ואתם כעבדים לי מסורים,    והחיים והמות בידי,    ובי טעם מתוקים ממרורים:    אני יחיד בלי רע כמוכם,    ואנכי לבדי אמר דברים;    אני מליץ בצדק בין לבבות,    ואודיע בחכמתי סתרים;    ואהפך מאכל להיות לעזר    לשנים ויגזר גזרים;    הקיצותי ובקרבי קרבים,    ומחנות זה וזה כלם אזורים;    וקול נתנו שחקים מה תריבון,    לכו נא בחרו משפט ישרים;    לכו אל רב מנחם המנחם    נפשים עד ישיבם לפגרים;    ואשרי עין אנוש ראה הדרו    ואזן תאזין מפיו אמרים;    וכל לשון תספר מהלליו    ונלאו להכילם הספרים;    ועינו ראתה פלאות אלהיו,    ואזניו ישמעו בת קול כהורים    לשונו תענה מענה תעודה,    בפיו ששה סדרים הם סדורים,    ועינו שם עלי עשיר ואביון,    כמו רועה יבקר העדרים;    ואזנו משמוע שוא אטומה,    ומדברו ופיו חיי בשרים;    ואם שער לכל מבין בחכמה,    לפניו נפתחו מאה שערים;    וידיו יזלו גשמי נדבות    עדי במקום חררים שם נהרים.    תפלתי לשומע תפלות,    וכל חפצי וחפץ כל ברורים,    היות הרב ורב משה יחידו    בחיים עד עמוד גואל שמורים;    ועלו בית אדני עם יהודה    ובנימין וישראל חברים.        "
926,משה אבן עזרא,11,1,1,1,1,0,0,משה אבן עזרא,   	 	 	     בטרם יעלה שחר דגליו / והשמש כנפו יפרשהו  קרא עפר וכוס יין בידו / בעת יקרא ליפי יענהו  ושור ליל אשר יברח כערב / והשחר כיונה ירדפהו.        
1696,יהודה הלוי,26,1,1,1,1,0,1,יהודה הלוי,   	 	 	     בגר ובלוי וביתום    שמחו בחגם יוצאי פתם    עתה ראה הן חג והנה איש    הוא גר והוא לוי והוא יתום    שמח לבבו במשמח    לב הלכי עקב והלכי תם.        
2949,שלמה אבן גבירול,40,1,1,1,1,0,0,שלמה אבן גבירול,   	 	 	    וממّא רכ֗ץ מנה אפאנין אלבדיע ותמכّן פיה אלמנטק אלבדיע קציד֒ה פי צפה֒ אלרוץ֗ ותבדّל חאלאת אלשמס פיה [וממה שעדינים בו סוגי המליצה ונתחזק בו ערך הדיבור המקורי – הריהי שירה המתארת את הערוגה ואת השתנות מעמדי השמש לגביה]     עת נצבו כנד רסיסיה / ישלח דברו אל וימסה  על־הזמורה יטפו תמיד / כי־יטפו עלי עסיסיה  תציץ ערוגה פתחה־לנו / בה כל־חבצלת קרסיה  תשלח לאפינו קטרת מר / כי־יֽצאו לקראת הדסיה  אם־תהלך תתן־לך כל־ציץ / תתן־לך ציץ פן־תבוסה  ודמות פני־שמש פני כלה / מתארה ארו שביסיה  מעת לעת על־רצפת גלגל / תנוס בלי רדף יניסה  עד כי־חשבנוה למרכבת / מלך מרקדת בסוסיה  אם־בערוגה תעבר תראה / כסף מצפה על־חרשיה  ובעת פנות יום לערב תרפד / חרוץ ירקרק על־אפסיה  תחשב בעת לכתה שחוח כי / תשתחוה ארץ לעשיה  ובמהרה לבוא תדמה כי / האל בארגמן יכסה.        
5106,"איתמר בן-אב""י",117,1,3,4,1,1,0,"איתמר בן-אב""י","   	 	 	    I  אל־נא עיניך תניעי,  הוי! את, היפה בנערות,  כי יחד עם תנועת עיניך  תנוע גם לבתי.  אל־נא שפתיך תלהיבי,  הוי את, הגנדרנית מכלן,  כי יחד עם להבת־שפתיך  תשרף אז כל ישותי.  אל־נא ידיך תפקידי,  הוי, את אכזרית־הגבירות,  כי יחד עם פקודת ידיך  תפקד מאתי נפשתי.  II  אך לא: הניעי עיניך,  הניעי אותן לתכופות  הלהיבי את אש־שפתיך,  הרגילי כל יד לפקודות.  כי לבתי החולה, הנמה,  כים התערערה הוי מכבר:  וישותי נשרפה זה כמה  ונפשתי היתה לעבר.  הניעי, הלהיבי, הרגילי  צויני, פקדיני, ומשלי.  אהבי ושנאי אף גילי –  אני לא ארצה עוד דבר!           "
4889,יצחק אבן גיאת,81,1,1,1,1,0,0,יצחק אבן גיאת,"   	 	 	     בעלת אוב וקסם, / מהרי קסמי לי    ועדן איש חמודות / משאול העלי לי!        יעמד-לי כרגע, / אפגעה נא במראיו,    אשאלה לו: התמו/ מועדי קץ פלאיו.    כלתה עין מיחל / לו, וחלפו צבאיו!    יענוני מזמות / מועצותי: בהפליא    נשגבה שאלתך! / על דבר קץ בשאלי.        צר מנקש לנפשי / אל יסיתך בהבלו,    עוררי שיר וחלי / אל ובטחי בחילו,    והלוא הוא אדונ- / יך, והשתחוי לו    שם, לנגד אדונך / שם נדודך תגלי    ותפתיו בחכך / כי תפתי ותוכלי.        ""חדלו כל קרובי, / אך משנאי קרובים,    להטי אש נדודים / בעצמי מריבים,    כוננו חץ תלאות / אל לבבי כרובים.    מותתני בחציו / צר ואויב פלילי –    עוללו זאת לנפשי / חטא ועון פלילי.        קצרה יד גאוני – / אך ימין צר ארכה,    לי ידבר בקשות – / ואני לו ברכה,    אך בעת יארב-לי, / תצפנני בסכה.    עת דרך קשתותיו, / את מנוסי וחבלי    ובהרק חניכיו – / את מנוחי וחילי.        שכרתני ביינה / אהבתך, ידידי,    בהשיבך כבודך / לי ויגל כבודי.    אכתבה על לבבי / שיר ידידות לדודי.    בא ידידי לביתו, / ואני לו והוא לי    ובלבי אהביו / מדבש מתקו לי"".        "
718,אברהם שטרן,10,1,4,4,1,0,1,אברהם שטרן,"   	 	 	    “חיל יהודי מתפלל ברובה”…  אורי צבי גרינברג     מכי שגעון המלכות, לוחמי-החרות במולדת,  ה' צבאות, מקדש משטמה, רכב-אש –  אליך בכור ישמעאל, בשלכת תקוה האובדת,  ברובה נתפלל, במכונת-יריה, במוקש:  ""אלוה, רחץ בדמנו צאת לשונם הנואפת:  המורד-מטרף, וגואל דם עברי – עברין!""  לקרב, קנאים! שוב אל רומי זונה אח יוסף איש-יודפת,  וכל גו לפגיון האויב, כל צואר – לתלין.  שמים ממעל – גלות והארץ מתחת –פלשת.  ים גדול מאחור. מפנים- המדבר. לא נחת.  עלה נעלה וירשנו. ילדנו בקשת לרשת  עד עולם: היבשת, הים – מים סוף עד פרת.  סחיש גבורת-ישראל אל צחיח-נכר במולדת,  -אל מוחץ ראש-גויים, מרקע משיח באש –  אליך בגב-אריות, בכבשן השנאה היוקדת  ברובה נתפלל, במכונת יריה, במוקש.          "
1754,יהודה הלוי,26,1,1,1,1,0,1,יהודה הלוי,   	 	 	     ימין אדני הלא את    היית לעזר כנגדי    היך תטשיני כהיום    בבור מצוקות לבדי    ומשאתי תלאות    נהפך לחרב לשדי    דרשי חמסי ואל נא    אקרא אדני לעבדי    התעוררי לי כמאז    בילל ישמן בצעדי    ותגאלי את אסירך    מבית עבדים ותפדי.         
4399,שלום שבזי,54,1,2,2,1,0,0,שלום שבזי,   	 	 	    אשאל אלהי יגאלה שבויים / ר'          חתימה: אני יוסף      אשאל אלהי יגאלה שבויים                 יאסף זרויים    בזכות מכנה אב המון לגויים                 יזכו לחיים    עת יקראו בשמו יהו ענויים                 כי הם רצויים    בזכות אשר גלה לנהרים                   הוליד נקיים    ארבע דגלים    הלכו גאולים    חנו באלים    אל תמסרה אותם ביד בזויים             יהיו קנויים    אתה אשר תביט אלי עניים              שומר פתאים:        נעלה לארצנו בשיר וזמרה              וברון והדרה    בזכות אשר נקרא שמה גבירה              יסכה ושרה    ובנה אשר שמע בקול גבורה              נעקד כפרה    וכלל בני יעקב שהם דוויים               כלם דחויים    נבחר לעולה    קרבן מעלה    נפדה בחמלה    נתחלקו בניו שני חצאים               גויים שנים    ברך לנינו שני גדיים                 תבשיל עשויים:        יום אזכרה מקדש יהי לבבי              דואג בקרבי    אראה לצורתו בתוך כתבי               אבכה ואין בי    כח להעמיד שר צבא ותשבי              כהן ונביא    האל ירחם    עמו ינחם    על יד מנחם    נבוא לאהלים שהם בנויים              ועדי עדיים    כל טעמי תורה יהו גלויים               כצהרים:        יתקבצו כל יושבי מדינות               ובני שכונות    נעלה לארצנו בקול רננות                שיר על נגינות    נתעדנה שטה במעדנות                 טובות צפונות    נהיה בארץ הצבי שרויים               על כל שפיים    נשמח ונגל    קטון וגדול    נעלה בהלל    נראה בני ציון שהם קרויים              עם בבליים    יבנה וצפורי ושערים                 וירושלמיים:        ובני טבריה יעלו תחלה                 כי הם סגלה    היודעים דין סנדרי גדולה               גרן עגולה    יורו עניה סוערה וגולה                ובני שכולה    באו בנסיונות באש ומים               יצאו רוויים    בזכות אבותם    השב שבותם    ובנה לביתם    וזכות אשר הוריד לעם מרויים             לוחות שניים    וזכות אשר גלה למחנים             עם ברזליים:       סכת ילוד דוד שמו אביעד               תבנה עדי עד    עת ישמעו גויים יהו ברעד               על הררי עד    תהיה לבניך לעולמי עד                   סומך ומסעד    תשמיד לעמונים ומואביים               תרשיש ואיים    ובני קטורה    יכלו מהרה    תהיה עקרה    תהיה לחרפה בין כנעניים               ואסכנדריים    ברוך אשר רפא לכל חליים              זה פעמיים:        פנים בפנים נחזה גבורה               גבור ונורא    נראה שכינתו בתוך עזרה               בית הבחירה    נדע סגלת מעשה מנורה                כשהיא סדורה    נביא למתנות לבית חשיים               לשהם ראויים    אחתום לשירי    אשאל לצורי    יהיה בעזרי    עת יפגשו שעיר אדום וציים              כמלקחים    חרבך תהא עליו כמספרים              בשער טלאים:        
1342,דוד פרישמן,22,1,3,4,1,0,0,דוד פרישמן,"   	 	 	    I: הדיגים (שוטלנדית)   שלש-המה דיגים היוצאים לפעלם    בערפל, באפל, על-במתי הים;    הם הוגים בנשיהם, בבניהם ואהלם,    בעינים מביטות אחריהם משם –:    העבודה לגברים, הדמעות לנשים,    וכבדות הדמעות והחיים מה-קשים –    וקודר סוער הים.      שלש-נשים מביטות ממגדל הצופים    הימה, התהומה, לנגה אור צר;    מביטות לסערה, מביטות לחופים:    כבר צפים מעט קרשים – ומשוט – ושאר –:    העבודה לגברים, הדמעות לנשים,    וכוזבים הגלים ובוגדים הקרשים –    וסוער קוצף הים.      שלש-גופות מוטלות על-פני החול דומם.    כבר נוצץ השמש, כבר שוקט החוף. –    שלש-נשים מביטות על-פני החול דומם,    מביטות באין אמר, מביטות באין סוף –:    הדמעות לנשים, העבודה לגברים,    וקצרים הימים והחיים מה-מרים –    ומאיר נוצץ הים.   II: שערותי היו שחורות (יפונית)   שערותי היו שחורות. מן הדבדבנים    פורחים, עפים, נופלים על-פני הדשא הירק    הציצים הרכים ולבנים.    והנערות שם מחוללות ועיניהן בורקות ברק,    ואדמות הפנים –    ואני מחולל עמן. שערותי היו שחורות…      על-פני ירק הדשא בלבן-הדבדבנים    בין מטרות שלגי ציצים    מחוללות הנערות אדמות-שחמות פנים,    ועיניהן רובות גצים, ועיניהן בורקות חצים –    ואני מרחוק אביט, אביט למעצבה.    שערותי הפכו שיבה.      שערותי כבר לבנות. עוד מחוללות הנערות –    מה רחוקות, מה-זרות!    והדבדבן1 עודו צעיר, והגנה מה-צעירה –    ואני עטוף אדרת יושב אל-הכירה.    שערותי היו לבנות…   III: זועות   גשם טורד, גשם דולף, טיף-טוף, טיף-טוף –    ואין חלוף ואין סוף.      ואד עולה, אד רובץ, וכמו בדיל על-הלב –    ואין פצע ואין כאב.      ורק טיף-טוף, רק טיף-טוף, ורק אד ורק הד –:    לך רד! לך רד!      וקול צליל מן-החשך מה-ממשך, מה-זר –    וכמו מות קר.      מה-קול זה, מה-בכי זה הרועד ביקום? –    לא ידעתי מאום.      הולך-ובא מה. עוד מעט, עוד מעט    ויד עלי יט.        הניקוד “הדבדבן” מופיע במקור המודפס – הערת פב""י  ↩           "
3093,שלמה אבן גבירול,40,1,1,1,1,0,0,שלמה אבן גבירול,   	 	 	         יחידתי בגלותה שדודה / ונפשי מקרוביה אבודה    ומאנשי שלומיה דחויה / מבכה על פרדתם בדודה    ולבי אש ומורשיו רשפים / ונשמתי באנחתי יקודה    ועצמותי כאלו עש אכלם / והייתי לכל רואי חרדה    וביום לא יהי השקט לרגלי / ובליל תנומתי נדודה    ואכשל בבגדי אם אהלך / ואם אשב - מקומי לי מצודה    וזה ממעשה ידי ותגמול / פעלתי אשר עלי מעידה    עווני מנשא גדל ועלי / תלאותי ב[כל] יום [הם] לפידה    אני כל זאת הסבותי לנפשי        
5435,דוד פוגל,206,1,3,4,1,0,0,דוד פוגל,"   	 	 	     על מורד ההר  עוד יסלסל היער תלתליו השחורים  סביב לבנת פני כפר.      אך בבקעה אדים צחורים  כחלום של ליל-שלג  שוחים חרש על הפלג,      הנוהר יחידי אל מרחקים זרים.  אט אז יזלו זרמי-אפל קלים  ממעינות-פלא מעברים.      אל חורת הערפלים  גלי-ערב דם נגרים.     וינה, 1923–1918 (?)       "
5068,יצחק אבן כלפון,113,1,1,1,1,0,0,יצחק אבן כלפון,"   	 	 	    לבב אדם ודעתו / ר' יצחק אבן-כלפון       לבב אדם ודעתו הוא יסודו,    וחכמתו ובינתו – כבודו,    וצדקתו ותם דרכו וישרו    וענותו – פאר ראשו, רבידו;    ומה- בצע באמרו בן- חכמים /5    אני, גם בן- נשיא עמי נגידו,    ומה- יועיל לאיש יחוס אבותיו –    ולא יהיה רדיד צדק רדידו?    והרואה בעין לבו ירחק    לכל- דבר אשר יקריב לפידו, /10    וידע כי תחלת רע נשיה    וכי ראש אהבתו בה לאידו.    ואל- יהיה כמו צפור ימהר    אלי פח עד יפלח חץ כבדו,    וימאס כל- הדרה והמונה /15    בכל- נפשו וכל- כח מאדו.    ובל יאמר נטשתיה, בפיהו,    והיא תמיד מחזקה בסודו,    למען הוא כאיש אשתו משלח    ואת- ספר כריתותה בידו. /20        "
6987,שרה שפירא,450,0,3,4,1,0,0,שרה שפירא,"   	 	 	        1   אל טל ואל מטר – דמעי ירטיבו  ציון, את הרריך!  לא אש ושמש – דמינו יאדימו,  ציון, את שמיך     2   ואד יעלה מדמעות עינינו  והיה למטר שמים  ומי מנוחות ירגיעו רוחנו  את רוח אבלי ירושלם!     3   נחם לנפש דמע עינים  ומרפא לרוח נשברת  לנדכאי לב יאמץ ידים  וישביח נפש סערת!          "
6283,יהודה קרני,332,1,3,4,1,0,1,יהודה קרני,"   	 	 	     נדמת, ירושלים כאלו מת,  ומשחר פניך שבתי כלעמת  שבאתי: מרוממותך נפעם,  אבל נדכה מאד, שלא כמוך ייף עם.  בבקר ובערב אפקיך בוערים  על הגגות המקערים  והזריחות והשקיעות עליך מזדמרות  באון ושגב כממרות,  אך בקר, ערב בני עמך טרוחים  ולא שלחו שלוחים  לרתיח ולסעיר מדבריות,  כבשאג אריות,  כל גיא אבל והר אימה,  כל אבן ביחידות ובערמה  ולהצית  בהרי השיש והסיד  חרון אף אלקים  כאות על ראש בניך הקרובים והרחוקים.        "
972,משה אבן עזרא,11,1,1,1,1,0,0,משה אבן עזרא,"   	 	 	    סימן: משה קטן     מרום איה חסדיך  /  נשבעת לחסידיך  שובה אדני עד מתי /  והנחם על עבדיך:     [תה' צ, יג]  שובה לעדר וצאן טרף / נתתו בפי עובדי תרף  הצל פליטיו ואל תרף /   ידיך מעבדיך:       [יהוש' י, ו]  הוזים בשבים ונרדמים /   עורר, סדורות עולמים,  חוס נא ונחם שוממים  /  ודבר על לב עבדיך:     [ש""ב, יט, ח]  קומם והצב גבוליך  /    ובנה מכון בית זבולך  וישע הדרך לפעליך /    יראה אל עבדיך:      [תה' צ, טו]  טבוע במי חרוניך  /    דל הוא וחרד לדינך  יזכה ותיקר בעיניך  /    נפשי ונפש עבדיך:     [מל""ב א,יג]  נשא חטא מגאל ואם תרחק / וקרב בקראו ואל תרחק  וזכר לאברהם ליצחק /   ולישראל עבדיך:      [שמ' לב, יג]          "
2510,שמואל הנגיד,32,1,1,1,1,0,0,שמואל הנגיד,   	 	 	     חסד יחסר מן רכושך ויוסיף על –    הודך וכל-עונש לאחים אשר יוטל    שקדה עלי מעשה חסדים ואם תוכל    להיות כמטר חסדך לא יהי כטל.          
1580,יהודה הלוי,26,1,1,1,1,0,1,יהודה הלוי,   	 	 	     הפך רכבו ושים ביתו בראשו    ואת קרסו תנה מעל לכפו.  ברוך        
786,משה אבן עזרא,11,1,1,1,1,0,0,משה אבן עזרא,   	 	 	     סב תחזה יין כמו כרכם  כי-הצבי אתו בטל מסך    מה-טוב שתותו על-נעים זמר \מפי לבנה אחרי מסך.          
1738,יהודה הלוי,26,1,1,1,1,0,1,יהודה הלוי,   	 	 	     גדלו אהיה כאשר גדלכם    בעבור תהיה יראתו על פניכם  יחדו צבאות את כבוד דר מעוני    עשה נפלאות בכל יום לעיני    והשיבם אות במקהלות אמוני    ובשם אדני ברכנוכם   ……….   ולמה בעברה תהיה לבז    ושה נפזרה ביד צרים לגז    ועליון נורא למחסה ועז    דתו כמקל ומקלכם בידכם   ……….   הוד ציון כמגדל אל יואל ויבן    עמדו עם דל תקוה להבן    ולקול יתגדל דמו כאבן    אנכי עמד בין אדני וביניכם.         
1654,יהודה הלוי,26,1,1,1,1,0,1,יהודה הלוי,   	 	 	     יום שעשעתיהו עלי ברכי    וירא תמונתו באישוני    נשק שתי עיני מתעתע    את תארו נשק ולא עיני.         
5680,יעקב שטיינברג,261,1,3,4,1,0,1,יעקב שטיינברג,"   	 	 	     אחזנו לשוא – וזכרתם כי נדחתי,    ונקלות אין בכפי, מבריתכם החנפה;    וגררתם כנושנות כל שריד באמתחתי,    וקרא: יחי האיש, ושבח מלא-האיפה.    ואני כבר צל לא-עז וגר גם אז בין צללים    ונוטר לא יתנני בסוד חנוטים קדושים;    זה מחי קלפה ריקה, וספרי הנבהלים    מגנם אבק רב מפחד כסילים נושים.    ובאתם בית-העקד ועלעל בם ברעדה,    ושאל: מה רגז זה ואיכה זמן לא בלמו;    ואץ להשיב אין. האחד אשר ידע –    לבבו קיא-תולעים ואד בין אדים דמו.        "
4542,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	     בשפת יובל מים  ישב דיג לנוח,  עיף ורפה ידים  עת היום יפוח.  המים אט ישקו  סביב לו ירוצו,  אף רגליו ילקו  גלים כי יפוצו.  לבבו רחב ופחד  נפשו התעטפה,  מגיל ורעד יחד  רוח עדנים שאפה.  פתע מתהום תחתיה  עלמה למאד נאוה,  כשחר יפה-פיה  לפניו התיצבה.  ומחן שפתותיה  צללו אמריה:  ""בא נא, דיג בן-עני,  בא נא חיש למעוני!""  ויסב ראשו  כרכב הרחים…  כי חרדה נפשו –  ויפל אל המים!          "
2097,שמואל הנגיד,32,1,1,1,1,0,0,שמואל הנגיד,"   	 	 	    בנפשי אח / ר'   וקאל פי אנקטאע כתבה ווצל אלכתב מן ענ [ד ג]ירה  ואמר כשפסקו מכתביו והגיעו מכתבים מ(אנשים) אחרים     בנפשי אח, אשר היו כתביו               כמו מים בעת צמאה ללבי,    והיום אם כתב בא ממקומו –              ישו זכר כתביו אש בקרבי!        "
6090,יהודה קרני,332,1,3,4,1,0,1,יהודה קרני,"   	 	 	     ממקור מאויים חבויים, בליל האמר יולד עולם חדש.  מקרן אור של ראשון יום לבריאה,  אלהי התמורות והחליפות,  אחלי – הופיעה  על ראש המיחלים והשואפים לך  בים וביבשה;  הבקע והיה לשירה ולרנה  ולתפלה החדשה.  ככהן פסול נתון לו היקום בין חרבות קיר  ומזבח אדוני;  הוי נפץ קיר וגם מזבח ומלך על כל־העולם כלו  וגם עלי.        "
2957,שלמה אבן גבירול,40,1,1,1,1,0,0,שלמה אבן גבירול,   	 	 	    וקאל פי וצף אלגית֗ וט֗הור אלכ֗לא [ואמר בתארו שפעת גשמים והופעת עשב רענן]     עבי שחקים כשורים געו / כי הסתיו זעף ופניו רעו  וכמו עננים ירדפם סער כמו / סרני בקרני יֽובלים תקעו    ופני שחקים בערפל תעו / אף כֽוכבי בקר באורם לעו  שמש נשאם על־כנפיו על־פני / ארץ ועת כי־נבקעו נבקעו  פחי גשמים רקעה רוח ועב / קצץ פתילם עד־שאול נגעו  הוא הנדד נחת גדודיה וגם / הכין תלמיה עדי נזרעו  גלה יבול הרים אשר נסתר כמו / סודות ידעם איש ולא נודעו  כל־הסתיו בכו ענניו עד־אשר / חיו עצי שדה אשר גועו.        
1623,יהודה הלוי,26,1,1,1,1,0,1,יהודה הלוי,   	 	 	     לקראת חלל חשקך קרב החזיקי    ובאש נדד האהבה הדליקי    מאסת בי על כן תריקין לי חנית    ואני בנפשי אמאסה הריקי    רעית צבי לא טוב היות דודך שבי    קרבי ורכבי הנדד הרחיקי    ערש דוי הפכי לערש תענוג    ודבש וחלב אהבך הניקי.         
155,יהודה ליב גורדון,2,1,3,3,1,0,0,יהודה ליב גורדון,"   	 	 	     אל תאמינו לדמעות תוריד יפת תאר  כי תתיפח תשמיע קול ברמה:  ""נצח אהיה אלמנה לא נחמה,  כי ארד אל אישי אבלה קבר!"" –  אל תאמינו לדברים דברה ביגונה,  כי רק רגע בעצבה, חיים ברצונה;  הזמן רופא אמן חיש יעל אבר,  יעל צרי אל כל צרה ואבל  ומעט מעט תשוב בה חמדת התבל.  יסכרו מעינות דמעה ובכי,  אל גלגל העין תשוב התכלת,  אל גרון נטוי לבנת החבצלת  וצחוק שעשעים למקצעות הלחי.  האלמנה תתנחם לא עוד תתיפח,  תרדף החיים, המת ישכח –.  המבקשים אלמות תחת ירח  למצא אותו בלבב אשה בל תוחילו  אם את זה המשל לשמע תואילו.  בעל אשה יפה בא אל אבתיו.  ""הוי – קראה – אישי! לא אחיה בלתך  חכה נא כמעט, גם אני אחריך"".  ובגפו הובל המת אל קברותיו. –  ליפהפיה אב זקן ומלא דעת  וידבר על לב בתו הנעצבת:  רב מהיות עינך היפה דומעת!  היספרו אנחותיך בקבר ומות?  אם תפדי אישך כי יפיך תשחיתי?  שכחי המת, לבך לחיים שיתי!  הן לא היום אף לא מחר לאיש תהי,  אך ככלות עת אבלך וכתם הנהי  כי יבא נער נחמד וכליל יפי  וידבר על לבך אותך לקחת,  אז אל נא תעטי בו, אל נא תקצפי.  “לא! – קראה – כי ארד אל אישי שחת”  וידם האב מדבר אליה  עד תפוג תוגתה ברבות ימיה.  ככלות החדש אחרי מות הבעל  ותשקט המבכה, חרבו פניה;  עוד יום – ולרעותיה אזן הטתה,  ותסר הצעיף ושמלות עטתה,  ותסך בשמן ותנעל נעל,  ותעד חליתה ותשת עדי  ותצא לחול במחלות עין גדי –  אז שבו היונים אל ארבתמו!  ובלב נואש ובנפש נובלת  שב החפץ, התגנבה תוחלת,  תענגות החיים שבו כלמו;  האב מחריש אך נפשו בו שמחת  כי גם זכרון המת ירד השחת;  ובראות הבת כי יחריש אביה  לא עוד התאפקה ותפתח היא פיה:  ""מה-תדם – קראה – ובמלין עצרת –  איהו העלם אשר אמרת?          "
5703,יעקב שטיינברג,261,1,3,4,1,0,1,יעקב שטיינברג,"   	 	 	     צפור עפה וירדה ממרום ותנח    על החלון ממולי.    לבי חלל נדרי ויט ממסלולי –    ואת הרך עוד לא זנח.    זו ארשת החיים גוררת החידה    מיצור אחד לשני;    והפתור ישן-נושן, וכהה כבר עיני    מול התהום המפרידה.    הוא הוא גיא-החזיון בו נוסיף לדאבה,    רק הרך זה התמים    זן את עינו הטהורה בסוד העולמים –    עד אם יבך מאהבה.        "
6577,חיים לנסקי,385,1,4,4,1,0,0,חיים לנסקי,"   	 	 	       מוצאי יום־טוב של פסח…    אל חנון, לבי אמץ!    אסרו־חג רובץ לפתח    כלו חל, כלו חמץ.    צליל זכוכית כוסות הסדר    מה עגום בהגנזן!    זה צלצול פעמון דין־סתר:    שוב לא לי לאחזן.    שלי, כוסי, בדלחך זורח    אל ידלך בעליה!    לו אדע כי יד של רע    בך תאחז כעת חיה.    ולזכרי אותך יגביה    במסבה ובקול יקרא:    כן, הוא איש היה מתמיה,    אך בטבע כלל לא רע.        "
5122,שמואל דוד לוצטו,118,1,2,3,1,0,0,שמואל דוד לוצטו,"   	 	 	    לאשה חכמה בת אחות אבי היא רחל בת ברוך בן הרופא והמשורר יצחק לוצאטו, אחי אפרים בעל בני הנעורים (תקע""ו)   תורה בת יוצר כל, בת בורא רוח,    שרתי בבנות, תמכת שבט,    כל-יפי, כל-הוד בה, היא תשיב רוח    כל-רז תדע, תמשך כספר שבט.  שחה אז עת-דודים ותשפל רוח,    ותלך לדרש דוד בין שבט שבט,    אל-ישמעאל, אל-שעיר, ולכל-רוח1    כן רמי לב הוכיחה בלתי-שבט.  מי-זאת אפוא בת-כח, עלמת-חיל,    כי טח לבה בטיח ובמו-כפר,    מאוס כל-בחור טוב אף עשה חיל?  מנוח אן תמצא? אן תמצא כפר?    תחקר תבדק כל-עיר, כל-גוי, כל-חיל,    לא תמצא-לה לנצח אשכל כפר.  אך מה אמרתי נא? מה-שיג? מה-שיח?    לתת לזאת עדנה יתגל משיח.  שד""ל        עיין עבודה זרה דף ב'.  ↩           "
1513,יהודה הלוי,26,1,1,1,1,0,1,יהודה הלוי,   	 	 	     אני אשמח בך דודי לבדי    לפי כי נהפכו רעי לצדי    ולא אשמח בנסיוני ידידי    ולא אגיל בעת אמוט לצדי.        
137,יהודה ליב גורדון,2,1,3,3,1,0,0,יהודה ליב גורדון,"   	 	 	    צדקיהו בבית הפקדת / י""ל גורדון       עור וערירי אסיר ברזל ועני –    היש עוד בארץ איש אמלל כמני?    מתניה המלך בירושלים    על אדמת נכר בבור ונחשתים,    סגור בכלוב כחיה, כתאו מכמר!    למה עלה עלי הגורל המר    בימי צוקה אלה למלך בארץ?    ומדוע באנו זה הקרץ?    מדוע יהודה נסחת נכחדת    משדה מטעה מארץ מולדת?    “מדוע?!”… מדוע תתפוצץ עשת    שן תחת המקבת הנוקשת?    חק -עולם הוא: הכח משל בנו!    פטיש כל הארץ גם הממנו.    אך שוא אפוא יאמרו כי יש אלה    שדי, תקיף מכל, שופט גבוה!    איה משפטו? למה לא יעשנו    עתה כבלע רשע צדיק ממנו?    או אולי עשה בי משפט הפעם    ובידו ששך הוא מטה הזעם?!    אך מה און פעלתי? מה-פשעתי?    “יען לפני ירמיהו לא נכנעתי?!”    לפני איש רך הלב בעל נפש נכנעת    אשר יעץ לנו בשת, עבדות, משמעת,    ואני מאנתי עצתו לשמוע,    כי אמרתי ברזל ברזל ירע –    האם משרירות לב את זאת עשיתי    כי על מלך בבל לפרוק נסיתי?    אם לא לכבוד עמי ולחפשו חרדתי,    כאשר גם אז על השרים פקדתי    כי איש את עבדו לחפש יוציאו    לבלי עבד-איש ביהודי אחיהו?    וכאדם אם שגיתי הלעון יחשב?    למה אפוא, אל זעם, ידך עלי תשב    וכאויב מתנקם באף רדפתני    ובידי מבקשי נפשי הסגרתני?!    אני, בראותי כי העיר נבקעה    ושרי בבל ישבו בשער התוך,    אמרתי: עתה אמיט עליהם הרעה    וכאיש אחד כלם אורידם לטבח.    אז לילה במערה בעבי האדמה    יצאתי עם כל אנשי המלחמה    ואמר: אל ערבות הירדן ארחיקה    ושארית יהודה אלי שם אזעיקה    ואתנפל על הכשדים מאחריהם…    אך אתה צבי מדח הקרית לפניהם    ולתמם עת רדפו לצוד הצבי    ראונו יוצאים וישבונו שבי.    ומה אפוא פשעי מרום, נגדך    כי נחתה בי ובכל ביתי ידך?    אם רשעתי ובעיניך הרע עשיתי,    מתגרת ידך אני לו כליתי:    אך אלה הצאן מה עשו, מה חטאו?    אל קנוא ונקם, אלהי ירמיהו!    אני אם חטאתי עברתי אמרתך–    בני למה הומתו אשר לא כתורתך?!        בני היקרים המסלאים בפז!…    הה לבי לבי, הה מכאובי מה עז!    היש עוד גבר לא-יצלח כמני?    לו ימח היום ההוא מזכרוני,    לו עם מח ראשי אתקנו יחד!    הוי צלם בלהות, הוי חזון פחד,    כמו-חי כמו-חרון עוד עתה אראנו,    אראנו בלי עינים, ברוחי אשורנו…    הוי חרשי משחית, אנשי דם ורצח!    טרם המארות לי כבו לנצח,    טרם אור עיני ממני לקחו –    עוללי טפחי אל עיני טבחו!…        “יען לא נכנעתי לפני ירמיהו!!”    ומה מבקש זה הכהן מענתות?    “לבלי ביום השבת משא ישאו!”    העת לנו אז לחגים ולשבתות?    צר סביב הארץ, ערי השדה שאו,    עד שערי עיר המלוכה הסללות באו,    הממלכה תנוט, יהרסון השתות,–    והוא עומד יום יום בשער בני העם,    עומד וקורא באזני הבאים שם    לבלי ביום השבת משא ישאו,    עד כי התל העם בו לאמר: נביא,    ומשא דבריך בשבת נביא?!    ואני את דבריו במאזנים שקלתי,    גם את פי שריה וצפניה שאלתי,    אך גם הם כמוני פשר לא ידעו:    איכה נצלנו ובמה נושענו    איכה “ישבה העיר ההיא לעולם”    לו ביום השבת משא לא נשאנו?    עוד זאת, ברית חדשה בדא ליהודה:    כל עם הארץ מקטנם עד גדולם    ילמדו דברי ספר תורה ותעודה.    כל העם – מן היוגבים עד הנשיאים    כלם יהיו סופרים ובני הנביאים.    חרישם יעזבו עבדי האדמה,    דגלם ואזנם אנשי המלחמה,    חרש ומסגר מן החניות יצאו    וכאיש אחד יאספו אל ניות ברמה,    ילבשו אדרות שער ויתנבאו.    אז ישבת מארץ גרזן ומקבת,    כל כלי יוצר שרף ישרפו בשבת,    וכתתו את לעט, למזמרות מזמרות,    קרדם ומורג לנבלים וכנורות    ולדברי חכמים דרבנות ומסמרות;    הגברים יתפשטו מגנים וקשתות    ועטו מגלות כלם ובמתניהם קסתות,    ביום ההוא תחפשו את יהודה בנרות    ולא תמצאו אכר, איש חי, רב פעלים!    בעלי-המלאכה יהיו נבזים ושפלים;    במקום מנהיג עדר, מציב הדרבן,    יהיה נביא או כהן מעלה קרבן;    איש ואיש יאמר: לא אחרש, לא אדוש,    כי בן ממלכת כהנים אני וגוי קדוש,    ובכן לא ישמע קול עושי במלאכה,    כי קול אמרים הודו, הלל וברכה,    ומלאה הארץ להקות נביאים    פשטים ערמים הזים ומביעים,    רדפי קדים, רעי רוח ונשיאים.    היהיה גוי כזה תחת שמים?    כי יהיה – היעמד יום או יומים?    מי יניר נירו, מי יוציא לו לחם    וביום צר ומצוקה מי לו ילחם?    גוי כזה לא יצלח לעשות ממשלה,    חרב יחרב ויהי למעי מפלה…    לא אדע במה משני אלה בחרת,    אתה האל עת עם זו לך יצרת,    אם יצרתו לגוי קדוש מחזיק בפלך –    למה צוית לשום עליו מלך?    האין די בכהנים סובבי הגרנות    לאסוף התרומות ולקבצה מתנות?    הם יאבו התרפס, יחפצו הענות,    המה ישימו כליל על מזבחך,    המה ישמרו מחלל שבתותיך,    ואם ממשלת מלכים לעמך יאבת,    למה אלופים לראשם הרכבת?    הכזה יהיה מלך תבחרהו    איש ענות כל בן-נביא נפשהו    וכמטה בול עץ על יחפץ יטהו?        כן מיום היות העם הזה והלאה    ריב בין תפשי התורה והממשלה;    תמיד בקשו החזים הנבאים    להיות המלכים תחתיהם נכנעים.    כן עשה לפני חמש מאות שנה    למלך הראשון הראה בן-אלקנה,    כי היה בן-קיש איש חיל רב-כח    מאן הכנע, לא אבה השח,    ויבקש החזה תאנה וימצא    להשפיל את כבודו ולתתו לשמצא.    הימים ימי מלחמה, הפלשתים באו    ויפשטו בארץ. העברים יצאו    ויחנו נכחם, אך לא לאסר המלחמה    עד בוא הראה לזבח בבמה.    “שבעת ימים תוחל עד בואי אליך” –    כן אמרת, שמואל, אלה מליך;    וכבר הנה עברו שבעת הימים,    הראה איננו ופלשתים נלחמים,    העם נגש וידיהם תרפינה,    וכבר נפצו רבים הנה והנה,    אז התאפק בן-קיש ויעל העלה –    הוי חטאת קסם מרי, הוי אשמה גדולה!    פתאם צץ החזה, פרח האדון –    ובאש קנאה קשה ובעברת זדון    קרא למלך באזני שרי חיליו    ובאזני כל העם העומד עליו:    ""נסכלת! לא תקום עוד ממלכתך,    כי לא שמרת מצות אלהיך!""    מי הסכין דבר עתק כזה לשמוע?    האמר למלך סכל, נבל אל שוע?    ומי האשם – אם לא הוא החזה?!    הן הוא חלף חק, לא הקים החזה,    כי לא בא למועד שבעת הימים    אשר יעד הוא לזבח השלמים,    ועודנו מתגולל ותולה אשמתו    בראש המלך אשר מלא חובתו.    אם חטא כזה הוא חטא משפט מות,    אם בגללו ימט כסא, תפל עטרה,    אז משבת על כסא טוב בבר שבת    ומחצר המלכות חצר-המטרה.        ככה כל חזה כל נביא, איש בשעתו,    יגע להטות את מלכו אל משמעתו!    את מצא את שאול מצא גם אותי    מאת החזה הזה הענתתי,    ימצא כל ראש וקצין בבני עמנו    עד סוף הדרות, עד אחרית ימינו.        הוי ראה אנכי באחרית הימים    דברי בן-חלקיהו ביהודה קמים:    הברית תקום, הממשלה נהרסת,    ומקום שבט משלים תירש הקסת,    כל העם למודים ידעי דת וספר,    אך דכים ונמקים כעפר ואפר,    ראה אני… הה, למה בנקר עיני    לא חשכו גם עיני רוחי, מעיני,    לא אבדו ביום ההוא עשתנותי    ובחיקי לא כלו יועצי-כליותי?    הודי וכבודי, אור עיני אספת    למה גם דעתי באפך לא טרפת,    כי עתה שלותי מעמל עצבת,    מזכר ראשנות – מחשב כל מחשבת…        קול על כפות המנעול! נפל הבריח;    הדלת תסב, רוח צח יפיח;    כצל על פני יחלף. הכי הגיע    יום טוב לי, יום חפשי? אתא מושיע    לקרוא לי דרור ופקח-קוח השמיע?    הה משאת שוא! עת בבר שמו אותי    הגד לי כי פה אשב עד יום מותי!    עבד בית-הסהר יקח סיר הרחץ,    יביא לי לחמי הצר, מימי מי לחץ.    הוי, רשע עריץ, לשוא תאריך נפשי,    לשוא תבל לזבחך והוא טבוח!    העוד תלעג לרש, תהתל במר-רוח?    למה לא תתר ידך ותשלחני חפשי?    העוד יפחד לבך, לב הארנבת,    מפני גבר – על עפעפיו צלמות?    אך למה לי חפש, למה לי חיים?!    מה-לי פה, מי לי פה תחת שמים?    הודי סר, המארות לי קדרו,    עוללי טפחי על ידי חרב הגרו;    ערירי אני! גבר לא-יצלח בימיו!    לאיש כמני נפל לפני קמיו    אין ישע גם לאל במרומי שמיו!!        רק אחת עוד היא לה נפשי תכסף:    כי יחוש היום בו רוחי תאסף,    תעל לה מעלה או כי תרד מטה –    אחרי כל אלה אחת היא לי עתה;    אולי במות עיני תפקחנה    וילדי האובדים אשוב אביטה,    ולא – אשכב וחמת רוחי אשקיטה    ומכאב נצח עצמותי תנחנה.       ניסן – אב, תרל""ט.       במצודת ליטא יסדתיה    ובפודש הצבתי דלתיה.        "
4553,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	    אחות לנו /    שם אתי באחו חנה יושבת    וימיני תצחק בשער תלתליה;    ולחבוק ידי ונשיקות שלהבת    תקצוף כרגע אף תצהיל פניה!        מה זה, יפתי! הוי מה תתחמקי?!    אל נא כה תיפי – אימה ונעימה!    ובחן שפתותיך אל עוד תצחקי    אז בנשיקות פי לחיך לא אאדימה!        מבנות כל אדם מה יפית מה רוממת,    מזיז שמש רקמת, מיפי שושנים!    בצחוק הצק עלי פיך הוי מה נעמת! –    – בצחוק כזה ברא אל גן-עדנים.        ומה תיפי, יפתי! כי תקצופי    עת עז אהבתי חק מוסר פורע –    מה נורא הוד אפך חרון ויפי    וישובב נפשי עת לבי קורע!…        מעצבת לבי עת פני קדרו,    עת ענני תוגה את מצחי יעיבו –    אז מנשמת פיך העבים נפזרו    ויפי עיניך את פני ייטיבו!          "
5309,דוד פוגל,206,1,3,4,1,0,0,דוד פוגל,"   	 	 	     מתחנה אל תחנה כבה  בחשך רכבות תגחנה,  זנוקי שלהבה  על פני ארץ נמה.      ונפשי לאביב נפעמה.  לילה אעט לעורי,  שלמה כהה  עם נקדות בהירות.      יומי נצב הרחק ממולי,  מראת מתכת כתמה,  בה דמותי מעוה עד בוש.      וכנס חפצתי כל ילדי,  כי נעבר יחדו,  ועל חמורי דממה קטנים,  מקצה הקיץ אל קצהו.      בפנת לילה לנו שמורה  ברכת שיש שחורה,  עליה שני ברבורים נפסלו —  ועודם צחורים.        "
953,משה אבן עזרא,11,1,1,1,1,0,0,משה אבן עזרא,   	 	 	    נטפי דמעות מערף נגרעו / ר' משה אבן-עזרא     נטפי דמעות מערף נגרעו / או גחלי־אש משרף שקעו    כי־אמצאה אלה נבכים בין שני / צדי ואלה בין לחיי תעו    אריב יקד אשי ואוכיח המון / דמעי הכי בו משלט נמנעו    ויענו גבר מאד השד עדי / חקם אשר־לו נבראו פרעו    לא־מֽצאו עזים ידיהם לאלות / לא־אֽמצו לנוד ודומם פעו    איך עֽמדו לבות ואיך לא־שֽלפו / ויֽצאו מגו לשד שמעו    איכה עלי צורי שלחים יפלו / לבות נפליהם ולא יבצעו    הוה לחילה הנפשים שֽכנו / רעה לחולה הקרבים נעו    יתלחשו אישים בהגידה הכי / רהו להרים קול וגם־ירעו    מי האמין כי מגדלי עז נֽפלו / או כי עצי־עדן באף גדעו    או בא מאור־ארץ אשר בין כֽוכבי / אור עקבותיו מאנוש נודעו    אחי אבל אח למאורים אך ביום / יתנוססו יוסיף ויגרעו    צעד עלי־ארץ וילדי מחשבות / שכלו עדי כנפי כרוב נגעו    סודיו עלי כני אמונה נֽוסדו / מליו עלי אדני אמת הטבעו    מאז זממיו נתכנו לפיק רצון / צורו וכל היום בחקיו שעו    אצלו אצילי מאמר שחו כמו / נגדו נגידי מענה כרעו    שמו לפיהם כף מתי צחות ביום / אמר ודבריהם לפניו לעו    הרבו גבהה לענות יום אֽלמו / אך נאלמו עמו ואליו שעו    סרו למשמעתו מתי־ספר ולו / אזני מביני הספר רצעו    אתמה עלי עטיו אשר לא־פֽרחו / מנחלי ידיו אשר נבעו    נדבו עדי נגדם ידיהם אֽספו / עבים ומהגשים עננים שעו    טוריו למר על־הכפר דמו ואם / נפך עלי־שהם ביד קלעו    הוריו לפי־חסד ידיהם זֽרעו / וירו במי צדקו אשר זרעו    ההר אשר חמד אלהים איך בני / איש נֽשאו גבהו ובו פשעו    נגהם צבא־שחק במותו אֽספו / כי־דל מאור שמש ופניו רעו    אלו לכוכבים קרבים נהמו / כים ועינים אזי דמעו    הפליא זמן למרד ובניו נֽשאו / יד באדניהם ובו פשעו    לקחו אבי־לקח וסוד המאמר / שבו ומופת הֽיקר קבעו    לקחו אדני מעלי ראשי וראש / הדור באף פרעו ולא פרעו    אבי ומחכים רעיוני יום אשר / ישתערו לבין וישתעשעו    לא־מֽצאו נוח עלי תבל עדי / בינות צלעי אהלם תקעו    ידו אבנים בי בבור גרות ולא / חטאו סגור לבי בעת קלעו    אסרו להשמיד את־בני אבי אבל / לפריד בני־עיש הלא נשבעו    דמי לאט שתו ולא־רוו כמו / אכלו שאר גופי ולא שבעו    אתי בפצעי הנדד ענו עדי / יזמו להמית אחרי פצעו    אחיו אשר מיום כבודו פֽקדו / לא נעזרו משד ולא נושעו    חלו לחול אידו וערתם עלי / עצמם כרגע נמאסו רגעו    לא־חֽגרו שק כי־לבושם משחור / הלב ובדמי הבכי צבעו    לא־אֽספו אליו להשית יד עלי / עיניו ולא־פרעו ולא־קרעו    אמרו הנפשו בחלה בהם ואם / הם מאסו אתו ובו נקעו    או אם־זמן בגד הפיצמו בלי / חמלה ובמכוני נדד גועו    חלף ולא־חלפו סעפתיו אשר / ידיו ימי השחרות נטעו    הוא אם־ערירי נאסף לא־נכחדו / ילדי תהלותיו ולא נכנעו    יבלה עפר־ארץ והם יתחדשו / יצרו עריפיה וישתרעו    איך אתנה שנה לעפעפי ולא / יתחברו לנום ולא יתרעו    או איך אחי אם־לא אקוה לעלות / עוד שחרי פניו ויבקעו    מיקוד צלעי אהמה תמיד ואם / רגלי בצולת הבכי טבעו    לא־חֽמדה נפשו שכן־לו עם־מתי / רע אשר רוח התלים רעו    דור נאלח עיניו מאד רמו אבל / אתם להביט האמת השעו    רפו ידיהם לעשות חסד ותם / אכן ברב־כח להרע צעו    קול העביר מות בכל־נוצר שכן / כפים בכף־רגל תמול רקעו    מקרה כסיל יקרה חכמים נֽודעו / ספו וחכמתם והתבלעו    איה מלכים יסדו חפצם שאל / אם־נמשכו כמעט עדי בצעו    ילדו לבהלה וחיל עֽתקו / עזבו ולריק כל־אשר יגעו    כסף כחול צברו ופח היה ליד / מעגל תבוסתם והתגלעו    שמו אדמה מאבסיהם והם / סביב בלי־לב כשורים געו    אכלו ושבעו והשמינו עדי / קיו לפי־רגע אשר בלעו    מות אשר השוה נברים צֽדקו / במעי אדמה עם־אשר רשעו    לו יֽהיה הדר פני שרים אזי / ידיו לאחי משאול פדעו    תמהו בני־יום לחיותי אחרי / המֽצאות אתי והתרעעו    לא־יֽדעו כי־לי מזמות יפגעו / בהם בטרם בי באף יפגעו    מתי אריות פחדו מקול אנוש / או מעבר רוח הררים זעו    שלום לאור מערב אשר ערב כפי / שאת לבבות בעדו שסעו    יבלי סליחה יענו קברו לבל / יבלה ותחתיו רחמים יצעו    יעמד לגורלו ביום ימֽשכו / בו שֽופרות ישע ויתקעו    לבכות עלי אחי פעמי אחרו / כמעט ואסע אל־אשר נסעו.        
3919,אברהם אבן עזרא,46,1,1,1,1,0,0,אברהם אבן עזרא,"   	 	 	    בקשה (?)     תתברך אלהי האלהים ואדני האדנים    ותשתבח בפי עליונים ותחתונים,    כי אין כמוך שוכן מעונים –    בא״י שומע קול תחנונים    תתברך בורא העולם בדעת    ותשתבח מבין לאדם דעת,    כי אין כמוך מבין כל דעת –    בא״י המלמד לאדם דעת.    תתברך גדול העצה ורב העליליות    ותשתבח בפי כל בריות,    כי אין כמוך בחן לבבות וכליות –    בא״י המקרה במים עליות.    תתברך דר מרומים    ותשתבח בעל הרחמים,    כי אין כמוך אבי יתומים –    בא״י אל חי העולמים.    תתברך האל אדני    ותשתבח בפי המוני,    כי אין כמוך שוכן מעוני –    בא״י שומע קול תחנוני.    תתברך ואין דומה לך נורא עלילות    ותשתבח יושב תהלות,    כי אין כמוך שעושה גדולות –    בא״י גבור במעלות.    תתברך זוכר הברית, מזכיר הנשכחות    ותשתבח אלהי הרוחות,    כי אין כמוך דולה ממעמקים ומעלה משיחות –    בא״י המהלל בתשבחות.    תתברך חסין יה, אלהים רוכב גבהים    ותשתבח צור יוצר נגוהים,    כי אין כמוך נורא על כל אלהים –    בא״י אדני האדנים ואלהי האלהים.    תתברך טהור וקדוש, בהיר בשחקים    ותשתבח בפי עוללים ויונקים,    כי אין כמוך דובר ומקים –    בא״י עשה משפט לעשוקים.    תתברך ישב הכרבים    ותשתבח מונה מספר לכוכבים,    כי אין כמוך מכסה שמים בעבים –    בא״י נתן לחם לרעבים.    תתברך כנס כנד מי הים    ותשתבח מושל בגאות הים,    כי אין כמוך דורך על במתי ים –    בא״י אל חי וקים.    תתברך לובש צדקות,    ותשתבח מגלה עמקות,    כי אין כמוך שומע צעקות –    בא״י מאזין נאקות.    תתברך ממית ומחיה    ותשתבח אהיה אשר אהיה,    כי אין כמוך יודע מה שיהיה –    בא״י שבראת פת כל יצור ויחיה.    תתברך נאזר בגבורה    ותשתבח לובש עז, ותפארה,    כי אין כמוך עליון ונורא –    בא״י עוטה כשלמה אורה.    תתברך שגיא כח    ותשתבח נותן לברואיו כח,    כי אין כמוך יוצר הרים וברא רוח –    בא״י עושה משקל לרוח.    תתברך עוזר לאלמים ומתיר כבלים    ותשתבח מעוז לדלים,    כי אין כמוך סומך נופלים –    בא״י מתיר אסורים ורפא חלים.    תתברך פודה ומציל, עזרה בצרות    ותשתבח מעונה בכל עת עתירות,    כי אין כמוך פועל גבורות –    בא״י אל קרא הדרות.    תתברך צדיק וחסיד בכל פעלה    ותשתבח מרבה, סליחה ומחילה,    כי אין כמוך מרומם על כל ברכה ותהלה –    בא״י כי לך נאוה הגדלה.    תתברך קדוש, אלהי הצבאות    ותשתבח מפליא פלאות,    כי אין כמוך אלוה נוראות –    בא״י עושה גדולות ונפלאות.    תתברך רם ונשא, שכן עד וקדוש    ותשתבח המתנשא לראש,    כי אין כמוך שוכן עד, מרום וקדוש –    בא״י המלך הקדוש.    תתברך שדי, אל מערכת ישראל    ותשתבח קדוש ישראל,    כי אין כמוך מושיע וגואל –    בא״י אלהים אלהי ישראל.    תתברך תוכן רוחות ובורא עולם    ותשתבח המאיר בכחו לכל באי עולם,    כי אין כמוך אלהים חיים ומלך עולם –    בא״י לעולם.        "
1196,שאול טשרניחובסקי,16,1,3,4,1,0,1,שאול טשרניחובסקי,"   	 	 	    חיים חדשים /    ""מה יזעף, יתגעש,    מה יהום הים?    התבין סוד שיח    הגלים בדכים?""        –מחופי ים קדם אתאנו אנחנו,    בדרך הרחוקה מהרנו, לא נחנו    על בדלח מימינו נשאנו דליה    מארץ יהודה עדי גבול רוסיה:    לא פסו עוד חיים על הררי ציון.        ""מה יפעה הרוח    ועלים ירעשו,    עפאי התרזה    אט יתלחשו?""        –מכרמי עין-גדי זה עתה רק באתי,    צוף פרחים בכנפי צררתי, נשאתי,    לתרזה שלחתו גפן-אדרת:    עוד תפרח צמרתי לצבי ולתפארת,    זה עתה אך נראו עלי הנצנים.        ""מה ירמז בעפעפיו    הילל בן-שחר,    וארגמן חכלילי    יכס עבי-צחר?""        ממזרח השמש אבואה אופיע,    אל ציון נשקפתי: שם שחר יגיה    וצללים ינוסו מנגהות-פרוים,    ואביט מסביב על שפריר שמים:    לא עוד ענני חשך בת-עיני חזתה!   אודיסה 1893       "
1235,שאול טשרניחובסקי,16,1,3,4,1,0,1,שאול טשרניחובסקי,"   	 	 	     אהבוך גם הפרחים הקטנים – גם הם,    הקטנים הצנועים הללו, שהם    בעולמו של רבון העולם באין שם    וללא עין רואה יציצו.        אהבוך גם הפרחים הקטנים, שכשם    שאת כאן עוברת עליהם, והם    אליך יערגו ונמשכים כאל אם    רחוקה תינוקה לא־רחם.        אהבוך ומתפללים לך מכל גל,    מאם דרך מעפרה עם חם יום ועם דמי    בין־שמשות עצובים: ""מלך ולשמי,    הוי, את מלכת הצהרים""?        אהבוך גם הפרחים – גם הם… ואני    חמה אני חסר וחבה של דמי,    שהיתה בפי אמי באמרה לי: בני,    ואיך לא אאהבך אנכי?       פיכטנגרונד, 1929       "
5630,יעקב שטיינברג,261,1,3,4,1,0,1,יעקב שטיינברג,"   	 	 	     אור הירח מתבולל בזהר הקרחים,    עולה באויר קול נפץ של קרח מתבקע,    הלאה במרחק שדות קרח חלקים נמשכים,    באה מאין-זה המית המים הדקה.    עומד אני על הגשר ועד רואה הנני:    במקום ההוא גלדי קרח נערמו לערמה;    רוחשים הקרחים ומעיק האחד על שני,    ורוחשים המים המכסים מתחת להמה.    עומד אני על הגשר ועד למתחולל:    גלדים על לבי מעיקים ותחת הגלדים    זרמי רגשות חדשים וצעירים נולדים, –    ושטף הנער בקרח הנושן מתבולל.   1905       "
4564,מיכה יוסף לבנזון,57,1,3,3,1,0,0,מיכה יוסף לבנזון,"   	 	 	     הים יהום בשאון ורעש    על פני מימיו דליה נוסעת –        ""אהה דליה!    אן את עניה!    אנה תסעי?    בסער ושואה    כי תלכי תועה    הבל תיראי?    נא העצרי,    אל נא תברחי!    נא השמרי    לבלי תדחי!""      ""עלי עץ רענן    ישבתי שאנן,    ופתע נדפתי,    בלא עת נקטפתי.    אם ממקום הולדתי    אהה נדדתי –    למה לי חיים?        לכן ישאוני,    לכן יהדפוני    בחמתם המים!""           "
5961,יהודה קרני,332,1,3,4,1,0,1,יהודה קרני,"   	 	 	     זה לא אני, זה צל צלי, זה בן־זוגי  הצג בערב יום אתמול אל מול הקיר;  אולם ראיתי את עצמי, הכרתי את חוגי;  יחיד עמדתי בתא, יחיד לבלי מכיר.    שירי ציון שלחתי מן הכתב  ברדיו אל כל העיר וכל בתי קפה,  אך הגידו לי נשים, גברים וטף;  מה היה קולי? גמיש, חזק, רפה?    הגידו לי, היתה גם הטעמה  ב“דקלומי” זה הראשון?  ואחרי אשר שמעתם, ש""מכל האדמה  שרדה רק זרת לנו"" – אמרתם עוד לישון?    וכי שם ציון נשאתי על שפתי –  הזכרתם, כי בכל ימי החג ועד היום הזה  על ראש כל שמחתכם (שהיתה גם שמחתי)  לא העליתם את שם קרית דוד על פה?    שוטטתי בעיר בחגים ובמועדים,  יחיד הלכתי, עברתי גם בסך.  אך אהה, הן חטאכם כשני מאדים  וכמו זכרון “ירושלים” מלבכם נשכח.    אתמול ברדיו על ציון “דקלמתי” את שירי,  שומעי שמעו קולי עת לא אשמע קולם;  הוי, מה יקרת לי, תל אביב עירי,  אולם כירושלים לא תהיי לי עד עולם.     הארץ, 10.5.1932       "
4068,אברהם אבן עזרא,46,1,1,1,1,0,0,אברהם אבן עזרא,"   	 	 	     על יעלת המר,    מקטרת לבונה,    אשירה שיר מזמור.    אורך מתוק מנפת,    נגהו ינוה אור חמה,    קולך ערב מתפת,    לכל קול ישים דממה.    מדברך מי ישוה,    הוד שכלך מי יחוה    הלולך מי יגמר.    בתנומות על משכבי,    קול דודי שמעה אזני;    קמתי ובגיל לבבי    אמרתי אל אדני,    אם יפיי תחמד,    איך בחוץ תעמד,    יבא דודי לגנו,    כרמי שלי לזמר.    רעיה בנעם דברתך,    הראיני את דדיך,    תזל כטל אמרתך,    מזמר נפת שפתך,    נפשי ממסגר תצא,    ולבבי ממכמר.        "
1011,שאול טשרניחובסקי,16,1,3,4,1,0,1,שאול טשרניחובסקי,"   	 	 	     אך לאחר-מעשה ספרו    המלחים: שלשה ימים,    שלשה לילות, זה אחר-זה,    עופפה אחרינו הצפור    יומם ולילה באויר;    יומם ולילה לא עמדה    מרדוף אחרינו ומטוס,    יומם ולילה – עד שתש    כחה ותט אל הספון.    וכשמצאוה שם, ישבה,    רצתה לניע הכנף,    רצתה להרימה, אבל    נפלה, נשמטה… ובאמרה    לרים ראשה, מקור פתחה    כדי לנשוך, כדי לעמד    עוד על נפשה, והוא נסגר.    ועיני הזעם, עגלות,    עיני האכטיס הבהיר,    פתאם קרעה; אבל כבו    ללא-אימה, ריקות-ריקות,    אך כואבות ועיפות,    ללא כל-זיק חיים בהן,    מתוך לאות של חדלון    ולאין תקוה עם גמר-הכל.    והמלח, אשר תפסה,    אסף ידו מן הלאה:    היא לא תעוף, כאן תשאר!    גזר וילך למלאכתו,    וכך ישבה על מקומה    ללא-תנועה, ללא כל-ניד,    מטת כנפים…        גם כבא    מן הנוסעים המשתעממים    בדרך רחוקה בים,    הולכי-בטל מאפס מה    עשות על-גב האניה,    פנו לראות את הצפור,    כדי להפיג השעמום.    עמדו סביב סיעות סיעות    אחד אחד, זוגות זוגות,    בה מביטים ויש נוגעים    בראש, לוטפים כנף, צואר.    מהם עמדו, ממחי-פתאם,    על משפחתה, מינה, סוגה    זה בא נותן בה סמנים,    וזה חוקר מנין היא:    כלום מן האי פאולו או    מן היבשת? מרצונה    ודאי לא באה… לשום מה?    ודאי כי סער גרפה.    היו מהם שהתאוו    לטעם מבשר-צפור טרי,    ויש, להפך, שדרשו    בתם מרב-הטבחים    שהוא יפסק לה מזונות.        מצא אחד גם הפנה    להעמיד שם את הכלוב,    אך לא ידע, מה-לה ינעם?    רטן שני: כלום לא מוטב    לזרק אותה מיד לים…    קפצו שני ילדים מתוך    התא החם שב“שלישית”,    מיד גרש אותם בקול    הממנה על הספון.    בלבוש-אספורט לבן עמד    צעיר אנגלי ורדי, הציץ    וטס אל הפינג-פונג; עברו    שתי בחורות מטיחות,    בין חשופות למלבשות,    לשם אמבטי-האויר.    ופליט גרמניה, פהקן,    נתן בה משקפים (ציס),    אך זה נגבם בעור-איל;    ורק רופא האניה,    הבא מהעצל בתא,    עבר ולא השגיח בה.        אך היא ישבה, ובישיבה    כמו לא ראתה שם כלום,    וכלא שומעת שום דבר,    עינים מישירות נכחן    אל מרחבי האוקינוס,    אל נקדה נעלמה    על גבול רחוק רחוק מכחיל.    שתי העינים בראש קטן    שחור, חטוב יפה, זקוף,    עינים לא רואות מכל    הנעשה סביב, זרות,    עינים אך לנעלם,    ל“יש” מעבר כל-גבולות,    ישבה על מקומה דומם…,    ושתי כנפים חטובות    לה מכסות הגוף שחורות,    מארכות, צפופות-נוצות.        השכם בבקר עם חמה    עולה מתוך גלי-אבץ,    משתתחיל על הספינה    כל התנועה זאת הרגילה:    שפשוף הספונים בשאון    המים והרבצתם    מתוך צנורות-בד פולטים    הקלוחים בשריקתם    ועם פעפועיהם מתוך    פיות-צנור עשוי פליז,    ואחרי-כן במועדן    המרקתן של מסגרות-    נחשת על החלונות    העגלים ועל כל-כלי,    הוצק מתכת ובולט,    ומשבאה הצביעה    התורנית של התרנים    והמוטות האכולים    רוחות רעות וטחב-ים,    ואברי-ברזל של מכונות    שהעלו החלדה.    בין שבע ושמונה שרכו    דרכם האדונים כלם,    עוטי-הפז’מות אל כל    תאי-הנוחיות להם:    מקלחת, אמבטיה ועד    אולם-האכילה, כדי    לטעם הארוחה בטוב.    ועוד בו ביום, אותו היום,    מתוך שיחה על התפריט.    על כוס הבורגונדי הזול,    נשכח מלב אורח זר.        זה כבר גמרה המפוחית    על הספון של ה“שלישית”    הלחן הצרוד שלה,    ואריי מקשה לישון    הריק עד גמר בקבוק-בירה;    מנין-הברידז' סדר חשבון,    הטיל מרה בחבר אויל,    שבקלפיו ערבב תחומים,    גומר בויסקי את סודה    ויתפזר… סוף סוף עמדו    ממושבם אל השלחן    כל חובבי האישקקי,    הזמינו ויסקי את סודה;    שני סלוים מתידדים בצל    גמרו בויסקי את סודה;    נגלו פתאם ממחבואם    ונעלמו עם תקיעת-כף    זוגות של פלירט בין-לאמי;    פיטן בודד עמד מביט    סמוך לראש האניה    מקסם הצלב הדרומי.        ובאין כל-איש הייתי בא    יושב אל מול פני הצפור,    בה מסתכל, לה ממלל:    ""הוי, אחותי צפור, מה את    כואבת כך, ומה הכאב    הנעלם והגדול,    רב-מסתורין, טמיר-קדוש?    מכאוב צפור? מכאוב כל-חי?    מכאוב כל-העולם הזה?    עולם לא יבן על שם מה    נושא בסבלותיו, בשל    זיק אהבה, זיק גבורה,    זיק של יפעה, זיק דעת-מה.    וזיק אחד גם לך גם לי,    ובין מכאוב בן-הצפור    לבין מכאוב בן-האדם    ולא כלום, לא כלום, אחות צפור!    איה הנקדה ההיא,    אליה את נבטת, אי?    אולי היא גם מטרת-נפשי,    אולי היא גם שלך, שלי?    ולו ידעתי שפת-כל-חי,    המובנה גם לך גם לי,    לך להגיד, לך לרמז,    כי בצרתך מאד צר גם לי,    הוי, אחותי המכנפה!        ולילה כבד שקט-זר    בא ונסך מכשופיו,    בא ונגע באוקינוס,    התחיל לוטף כל גל וגל,    סלסל, הכהה בליטת זוית,    שכך את המשבר הגא,    שיבת הדר-גבו כבה,    מחה נתיב האניה    מקציף, רותח בדכיים;    קצץ בעב ועננה,    צמד את זו בזו, הדק,    מלא את הרוחים מחשך,    ובין-קרעים – האפלה,    בלל גבולות המים עם    שולי שמי-אל במרחקים    ויעשם כלם פתאם    לחטיבה אחת של ליל    שב למקורי קדמוניות    ומחשכי העולמות,    בטרם שמשות זרחו,    ובשיח לא-נשמע גזר:    ידשא הלילה דשא-אור,    את כוכביו – המאורות.    ובדרך אך לו ידועה    אחד אחד בא בשעתו    ובמקומו ובמועדו.    ומי שהוא אדיר-אים,    ללא-גבולות, רודה בתהום,    אולי שר-התהומות הוא הוא?    עור-רואה נשם-נשף,    כל-כך קרוב בתעצומו,    אים-אלם, המחזיר    את הבריאה לקדמותה,    גולל יובלות מפני יובלות    ועדנים מפני זמנים,    אך קטע טרם-בראשית…    אחות צפור, עינך חדה…    אולי עתה, דוקא עתה,    ואת רואה את עולמך    באפלה הנפלאה –    אולי גם עולמי שלי?…        שלשה ימים ישבה תוהה    בקצה ספון האניה    אותה צפור תועה. אני    השכם בבקר ברביעי    כבר לא מצאתיה במקומה.    אמרו: זרקוה אל הים    כדי שלא לטפל עוד בה;    אמרו, כי מהגר עני    שחטה ועשה-לו צלי;    אמרו, כי מעצמה פרחה,    כי כבר קרובה היבשה…    אם כך ואם כך והיא אינה,    איננה! שוא אביט סביב –    ולי אבד ידיד חביב,    אבדה לי נפש כה קרובה,    שותקת וכל-כך טובה,    ללא כל-ניב, אבל עמי    חולמה… אולי גם חלומי…       באניה Alsina, 1936 – תל-אביב, 1937       "
6981,ריינר מריה רילקה,441,1,3,4,1,0,0,ריינר מריה רילקה,"   	 	 	     את היא אשר לא לך אספר  איכה אבכה בלילה  אשר ישותך את נפשי תיגע  כנדנוד ערש בלילה  את אשר לי לא תאמרי כי למעני  את ערה  הה פאר זה לו יכלנו  מבלי לרוות  לשאתו בנפשנו  – – –  ראי את המאהבים  את שקרם  אך זה התחילו להתודות  – – –  בגללך אני יחיד, רק אותך אוכל החל[ף]    רגע הנה הנך את ואחר הנה זה רעש  או ריח בלי שארית  הה בזרועותי את כלן אבדתי  רק את שוב ושוב תולדי לי  שלא אחזתיך בך אחזיק        "
762,משה אבן עזרא,11,1,1,1,1,0,0,משה אבן עזרא,"   	 	 	       ובן-יונה, בראש אמיר מקנן / בגן-בשם, עלי מה זה יקונן?    אפיקיו לא יכזבו למולו / וצל תמר עלי ראשו יגונן,    ואפרחיו ירננו לפניו / והוא להם זמיר פיהו ישנן.    בכה גוזל, בכה נודד, ובניו / למרחוק, ואין טרפם מכונן,    ולא יראה אשר יראה פניהם / ולא ישאל לבד אוב ומעונן,    נהה עליו והתנודד לנודו / ואל נגדו תשו גילת ורנן,    והבה לו כנפיך ויעוף / אליהם, ועפר ארצם יחונן!        "
1539,יהודה הלוי,26,1,1,1,1,0,1,יהודה הלוי,   	 	 	     חן מצאה בת יצאה לקראתך    לא נכלאה כי נפלאה אהבתך  יצאה לאם דרך בשם אל גאלה    מתרפקה מתדפקה על בעלה    מתאמרה מתפארה על געלה  התנשאה כי נשאה עברתך    לא זנתה לא שכחה חברתך  ותעמד רחוק מאד למנוחך    מתאוננה מתרוננה בשבחך    עד תעלה פרים עלי מזבחך  לא נואשה כי נטשה נחלתך    לא קראה לא יראה זולתך  דרשה ראות יפעת נאות נחלת צבי    מפי כפיר מראש שניר ומעון צבי    התנהלה כי תעלה לראות צבי  אם כלתה עוד כלתה אל ביתך    אם נדחפה עוד נכספה לראותך.         
5800,יצחק קצנלסון,277,1,3,4,1,0,0,יצחק קצנלסון,"   	 	 	     העז התפלאה: ״לא אוכל אבין,  מאין בא לי התאבון?     הייתי באחו כל היום  ולא יכלתי מעשבו טעם.     ועתה מה – זה היה לי?  אני אוכלת בכל פי!״     פתאם קראה העז: ״אבינה!  הן זאת עשתה המנגינה.     העשב מתוק, העשב טלול,  כי אשמע באכלי קול החליל״.     עז מוסיקלית.jpg        "
3371,מרדכי צבי מאנה,45,1,3,3,1,0,0,מרדכי צבי מאנה,"   	 	 	    בראשון באחד לחדש /   שנת ארי' ליב שיינהיז לפ""ק       אראך, רעי, בצפירת תפארה,    ראשך היום יענד נזר ועטרה,    ידך אחזת יד רעיה אהובה,    היא תתן לך חיי נחת ושובה –    לכבוד יום הכלולות, יום שמחתך,    ישיש כל אוהב, יוביל שי עדיך,    ברכות יודעיך עפות מכל רוח, –    שמעה גם קולי לך עתה שלוח:    יום חתנתך גם יום הקץ האביב    יום זה יפלו הפרחים מסביב;    נגדך שדמות עדן ופרי הקיץ,    הלא תנצרמו, תבנה למו חיץ?    אז על כנפי גיל תבא עת הבציר,    וברנה תשא אלמות הקציר,    ישיש לבך אז גם עת בא החרף,    זהר החיים לא לך יפנה ערף!      א' ניסן, תרמ""ה. ראדושקאוויץ.       "
4366,נחום סוקולוב,53,1,3,4,1,0,0,נחום סוקולוב,"   	 	 	     א    מדוע אזלת כחי, לבי פצוע ובכבדות רוח אשאפה?    רוחי יציקני ואת יגוני לא תוכל לתאר כל שפה;    ערבה לי כל שמחה, כל ענג נהפך לנגע.    יש בי אמץ לטרף נפשי בזה הרגע.    וכל אשר נראה לי מאז מלא חן ויפי    וכל יקר לי מאז –, הן לי עתה אך דפי.     ב    ומי קשרני עלי אדמות בעבותות וחבל?    מי הושיבני בבור זה אשר בו שלטת 1ההבל?    כל יקום נתעב, ובכל מקום מגרעת;    ובחקי הבריאה לא אראה כל דעת;    אך צללים עוברים, משאון וחזיון,    והכל יעוף לפני כחלום והגיון.  מאקאוו א' לך התרל""ו        שליט.  ↩           "
4003,אברהם אבן עזרא,46,1,1,1,1,0,0,אברהם אבן עזרא,"   	 	 	       מנדוד אמון בחיק    משרה, יאבקו    עמי תלאות    ולכנהם אלסבק    נדד ושבעה נדודים עיני אחריו,    גם כהתה מבכות מפקד ימי זהריו    שמש לרואיו וכן שמש למשחריו.    הה לבב עזב בצוק    פרוד, ינתקו    חוטיו, ומתל גנאה    אלטיר יכפק.    די לי בצבאות זמן ממר אשר פשטו    בזו כבודי, ודין עול בי שפטו    אל תאמן בו, ותהפכיו לא שקטו,    אם לך יום יחליק    לשון, ואם מתקו    מליו, גדא פיגר    סהמא בה תרשק.    אך יצחק הוא גביר עמו ואות הזמן,    יתד לחכמות תקועות במקום נאמן,    שבו מרורים אשר אשבע מתוקים כמן;    יום אשר כזב אפיק    צדק, וגם נעתקו    מימיו ויבשו, פקד    אצחי בה יפהק,    דגל חסדים מאסף את לכל מחנות,    חכמה ושכל ובין, ובקרבך שוכנות,    כי מנערים לך נשאות כמו אומנות,    אל תהיו יוגעים לריק    שרים, והתאפקו    הדא אלדי עאלם    אלעלא בה ישפק.    אפדה בנפשי צבית חן אשר אחרה    יום שוב דלתי, אשר היא שלחה יערה    ריקם, ולא מצאה ציד אשר שברה    אלגזאל שק אלחריק    ואלסלאק תרהק    מא חזני אלא חריד    אדא לם ילחק.        "
303,רחל בלובשטיין,5,0,3,4,1,0,1,רחל בלובשטיין,"   	 	 	    לי. בת מרים.  שחורה אני ונאוה (שה""ש א‘, ה’)   אני מבטת בה נפעמת,    נדמה: הנה זה אך    בחן קדומים, בשחור ולהט    עלתה מן התנ""ך.      וגשר פז נתלה ממנה    אל ארץ העברים.    וזכרונות ימי החסד    בנפש מתמרים.      בנוף נכר הלוך ונוע    (דרכים בו מי יספר?)    אני המרתי שחור ולהט    בתכלת ובנהור.        אך אם מעלתי – לא לנצח,    כחשתי – לא עד תם.    ושבתי שוב כשוב ההלך    אל כפר מולדתו.        כה אעמד פה לפניך    נפעמת אחותי,    בחן קדומים, בשחור ולהט    אזין עיני תכלתי.          "
4781,שמואל לייב גורדון,76,1,3,4,1,0,1,שמואל לייב גורדון,"   	 	 	    בן גרושה / ש""ל גורדון     השלום לך, אמי, הוי אמי אהובה    אמולה, שכולה, מאחי, בניך?    העוד תזכריני, התדעי ידוע    מה יהמה לך ליבי, מה ישאף אליך?        התדעי לך, אמי, הה, אם רחמניה,    מה רבות אסבולה בית אמי חורגת?    אהבתי לה חנף, קנאתי – לחטאה,    לחמס – כשרוני ולשוני נלעגת.        כי אשב לארץ ומלקט הפרורים    מתחת לשלחן, לו סביב בניה;    עוד טרפי בין שני ובטרם יכרת    קול זעמה אשמעה בהמון גדופיה.        ואנחה כי תפרוץ מעמקי הנפש    ולחיי הצנומות תרטבנה מדמעה,    עז פנים הנני רב טובה שוכח,    אעלם דמיה, דמיה אהימה.       אהימה דמיה ראשונות אזכורה,    אזכורה – ולבבי בי ימס כמים,    ולעיני התמונה היפה, הנעימה    ומלאי האהבה מבטי עינים.        אזכורה – בהדרך היית אז פורחת,    וסביבך, עליזה, עליזי גאותך;    ורסיסי טל חרמון עליך, עלימו    נפלו, הגדילו יפעתם, יפעתך.       ומאז זה כמה בשנים עברו,    את, אמי, זקנת, הה, זקנתי גם אני,    זקנתי בתלאות, שבעתי בדמעות    בית אמי חורגת בו אבי כלאני.        הגם את כמוני ממרומים שבעת    מבנים לך זרו שדיך ינקו,    עת בני תענוגיך בנכר נאנחו,    ובלא עת שדיך מעצב צמקו?        הגם את אמולה מרחוק שבעת    ידעת כי בגדו בניך מרחם,    זכרונך, הה, אמי, אהבתך מכרו    בנזיד העדשים, ופתותי הלחם        בשאט נפש למו לתשורה נתנו?    גם בי ידו אבן, גם אותי ישטמו;    הגידי נא, אמי, התדעי כל אלה?    התבכי גם את שם, עת דמעי יזרמו?       התבכי כמוני, התקוי כמוני?    התמצאי בדמעות לך נחם, עלובה?    התחכי לימים הטובים הרחוקים,    בם אצא מכלאי אליך אשובה?        הה, חכי לי, אמי, אל-נא תואשי,    מעקת צריך, מבגד בניך.    לך נפשי בוערת, לך רוחי סוערת    נצחת בנצח אהבתי אליך.       תרנ""ג       "
3900,אברהם אבן עזרא,46,1,1,1,1,0,0,אברהם אבן עזרא,"   	 	 	    אהבה     הצבי מעל שבותו / יום ביום יחם לבבו,    עוד יעירון אהבתו / חושקים, אם נחרו בו.    שלחו ידם כפירים / אל צבי החן ללכדו,    בעלות אויבים [….]ים, עז גאונם להורידו.    יום אשר קם צר [והר]ים / [מ]ר והקסם בידו,    יום אשר שפך חמתו, / יום אשר שם עז כרובו –    צור הלא זכר בריתו / ונוה צר החריבו.      [……..]    [……..]        "
4631,אלכסנדר סרגיביץ' פושקין,60,1,2,3,1,0,0,אלכסנדר סרגיביץ' פושקין,"   	 	 	    המשורר / , תרגום דוד פרישמן      כל-עוד קול שדי לא יקרא למשורר    לכהן במקום שם אור קדשו זרוע, –    מיון טיט-החיים לא יקום יתעורר,    ובהבלי העולם הוא כלו שקוע;    בת-שירו הקדושה נאלמת בדממה    ורוחו חולמת רק בהו ופחד,    ובתוך כל-השפלים מכלם הוא יחד.       אכן קול שדי כי-יגע נגוע    אל-אזן המשורר הפקוחה ופתוחה,    אז פתאום נשמתו תתעורר ממנוחה,    כנשר על-בדו משנתו ינוע.    שעשועי הארץ לו יהיו לזרא    ולמעשי האדם לא יתן עוד ערך;    ואליל אשר יצר העם לו וברא,    לפניו לא יכרע בגאונו על ברך;    ומוזר לאחיו וברוח קודרת    ומלא צליל-קולות ורועד ודומם,    כן ירוץ עד חוף מי הים המשומם    ועד יערת אלוני-יה הסוערת…        "
28,יהודה ליב גורדון,2,1,3,3,1,0,0,יהודה ליב גורדון,"   	 	 	     דורשיך, בת-ציון, יום יום ימעטו  מפלטת מחנך רבים יחשלו;  אלה מכאב לב וריש יכשלו,  אלה מטוב לב שמנו ויבעטו.  אלה מרשע כסל יתקוטטו,  אלה למצוא כבוד והון יחלו,  אלה חיק נכריות חבק החלו  ויקהת פניך יבזו כי קמטו.  אחד היה שמואל דוד לוצאטו  לא שעה לתלאותיו כי גדלו  לא חדל עבדך עד ימיו חדלו,  לא נטה עד צללי ערבו ינטו.  עוד שטו העם ומנו לקטו,  עוד קוו כי דבשו ירדו יאכלו,  פתאם שמעו מותו ויבהלו  שדדה אדרתם ושממה יעטו.  אך אם בידי מות חייו נשמטו  קרני אל-מות על שד""ל יהלו –  ובני דורו שואלים אלו לאלו:  מי זה יקום לנו במקום לוצאטו?          "
1428,יהודה הלוי,26,1,1,1,1,0,1,יהודה הלוי,   	 	 	    ה   אשמחה באלי כי שמחני בפעלו    בחר בקרבתי ויתנני הבלו    יצרי מבטן לעבד לו        גנוזה מיקומים להורישני אצר    דגלי להוציא מזרעו נצר    את האדם אשר יצר        הארץ לא לריק טפחה יצרה    ואולם לחסידיו צפן יקרה    לא תהו בראה לשבת יצרה.                                        *    יצרה תמים פעל מעשיו לא יחסרו    האל אשר משפטיו לאמונה גברו    וישא דכי הנהרות וגלי ים סערו    ויבשת ידיו יצרו.                     *    זה ידעתי כי נוצרתי אך בדברו    חמר ביד היוצר וכי לא יצרו    היאמר חמר ליצרו        טפחות ימי כל ומלאכי מות קצרים    יאסף אדם כעמיר ופתאם נשברים    כשבר נבל יוצרים        כל הבאיש ואבד כל נשאל ושאל    להודיע כי בכל אלהים אין כאל    ולפניו לא נוצר אל.                                               *    לפניו אתנפל ואחריו לבבי ימשך    לאשר יאיר ברצונו ובחרונו יחשך    יוצר אור ובורא חשך.           
2605,שמואל הנגיד,32,1,1,1,1,0,0,שמואל הנגיד,"   	 	 	    ולה קבל מות אכוה יהודה רחמה אללה  ולו לפני מות אחיו יהודה, ירחמהו אל  ∪ – – – ∪ – – – ∪ – – ∪ – – – ∪ – – – ∪ – –   לבבי קץ ומאס את יריבו והזניחו ולא שמע לקולו –    ואיך יריב אשר המס לבבו יקוד פרוד, ובחרון אכלו?    ומוכיחו עלי דמעו – ישלח כאב פרוד אלהים לך ולא לו!    אשר הוקיר בלבו אש נדודים ישלח רחמים מרום זבולו    לבן פורת יהוסף, עין ימינו, וגור אריה יהודה, עין שמאלו!        "
141,יהודה ליב גורדון,2,1,3,3,1,0,0,יהודה ליב גורדון,"   	 	 	     למה תאמר, יעקב, “יהודה שכחך”    ואני בכל עז נפשי בך אדוקה,    כי באשר אפנה שם אראה רוחך,    חופש חדרי תורה באור האבוקה;    נעמה לי רנתך – קול יעקב קולך    מצליל זהב אופיר, מקול כסף מרקע,    אם ימים רבים לא כתבתי אליך –    קצר רוחי הוא, רב עמל ומצוקה;    גם דברי תורה אין לי לקדם פניך    ונפשי בחלה באגרת בוקה ומבוקה;    אך לא שכחתיך, אחי, ומי ישכחך?    כמה יעקב רייפמאנן אכא בשוקא?!         "
6722,חיים לנסקי,385,1,4,4,1,0,0,חיים לנסקי,"   	 	 	    משירי פושקין     במעמקי מכרות סביר    סבלנותכם גאה תטרו.    לא יעל מפעלכם כביר    ומעוף הגיג לבכם בתהו.    אחות נאמנת לאסון –    הצפיה, בבור צלמות    תעיר דיצה, תרחיק עצבת,    תגיע שעת הרצון.    רעות ואהבה ואור    להסגרכם יבקיעו דרך,    כשם שאל מחצב הפרך    קולי מבקיע, בן הדרור.    כבלים יפלו מידי אסיר,    כלאים יתצו – ובשער    תקדמכם חרות עם שחר    ויד אחים סיפכם תחזיר.   סיביר, 30.12.1935       "
3934,אברהם אבן עזרא,46,1,1,1,1,0,0,אברהם אבן עזרא,"   	 	 	    רשות לקדיש     אנחתי גברה ועצמה תוגתי    על כבד זדוני ופשעי וחטאתי.    אלהים עזבני – לזאת בקהל עדתי    במר אשא קולי ואגדיל צעקתי:    אוי לי על שברי, נחלה מכתי!    רעדה אחזתני לחרבן מקדשי    ועל הרג עם אל אבכה במר נפשי;    כל ימי ושני ושבתי וחדשי    הגה והי אערך, ואזיל דמעתי:    אוי לי על שברי, נחלה מכתי!    מקצר רוחי ורבי יגונותי    חלתי ונחליתי וחשכו מאורותי,    זנחתי אלי ורבו צרותי,    נבהלתי מראות; יצו נחמתי    יה, ושמו יגדל בקרב קהלתי.        "
2991,שלמה אבן גבירול,40,1,1,1,1,0,0,שלמה אבן גבירול,   	 	 	    ולה קצידה הזג͘יה כתב בהא אלי בעץ͘ אלאקרבין אליה ויצף אלוג͘ד ויד͘כר אלאסף ויד͘םّ קומא [ולו שירה במשקל התנועות שכתב אל אחד הקרובים אליו ותיאר (בה) את צערו והזכיר את עצבו וגינה קבוצת אנשים]     רעי נסעו ויעתקו / עברו מעלי חמקו  וביום נסעו נסע לבי / רחק עמם כי רחקו  וכאלו הם צוו נפשי / לרדף אותם בל ערקו  מדוע לי לא חבקו / גם פי רדם לא נשקו  איך היינו לשתי ידות / נאסף יגון עת נחלקו  שלחו אלי יחל כי עוד / חבלי פרוד לא נתקו  אל תאיצו על נחומי / לשאת צוקות אל תציקו  כי כליותי אור דלקו / אף צלעתי אש נשקו  מי זה ראה חלל בכה / ניביו עדיו כי ינאקו  מקול רגש בכיי והמון / נהיי גלי ים שתקו  כוכבי מרום חרדו אלי / וכזעקתי כן יזעקו  ישאלוני על מה תבכה / עד עיניך דם דפקו  על הר נעתק לתמה בו / כי ההרים לא נעתקו  על שר כביר נד שאלו / נגע בהם התפרקו  יעץ יראה כל הנולד / מרעיוניו כי עמקו  אב החכמה שהצמאים / משד ניביו צוף יינקו  דבר תמים שאמרותיו / למאד נעמו אף חלקו  עד אם דבר על לב שמם / אז אמרותיו לו שפקו  יבשו אחריו דדי חכמה / ושדי בינה כן צמקו  שממו אחריו אנשי לבב / על פרודו כף ספקו  אף הארץ עם שכניה / מבלעדיו כי בקקו  מיום סורו סרו ברכות / שדי עד כי לא הורקו  גם שמים לא ראינו / וברקים עוד לא ברקו  על פיו היתה שמחת אדם / עד כי מרב גיל שחקו  משך אחריו כל הלבות / עד כי שנאיו בו חשקו  ובעל כרחם שחו אליו / וכמו עפר כן נשחקו  אם נרגנים הפרידוך / תמק עינם כי המקו  האל יאבה ובמדוחות / ישרק להם כי שרקו  פתחו חרב להרג נקי / הרגו בהם ויבתקו  אף קשתתם על לבתם / וחניתתם שם מרקו  אנא אחי אל תשומם / כי שכר טוב לך נשקו  אם נגלה איש מאדמתו / חבלי עון כי ירתקו  וזכר יעקב כי כן גלה / ובשובו שם יאבקו  ובגלותך גלה לבי / אף מורשיו בך דבקו  כשלו ברכי חזקו צירי / אולם ידי לא חזקו  לא אתאפק בלעדיך / כי מעי לא יתאפקו  לא אנחם עד כי אלך / אלו רגלי קוץ שקקו  כי לא אשכח מדי חיי / אמרותיך שנמתקו  מי זה יכתב תאות לבי / ומזמותי לא נבדקו  ספרי תבל ייגעו לכתב / מעטיהם כי בצקו  כלו עיני ובעת כתבי / כרסיסי טל דם זרקו  האל ישית דרכך נכחו / ונתיבך לא יעיקו.        
3920,אברהם אבן עזרא,46,1,1,1,1,0,0,אברהם אבן עזרא,"   	 	 	       אבי אל חי שמך, למה    המלך משיח לא יבא?    ׳דעו מאביכם, כי לא בוש אבוש,    שוב אשוב אליכם, כי בא מועד!׳        "
6861,פניה ברגשטיין,426,0,4,4,1,0,0,פניה ברגשטיין,"   	 	 	     פה יושב אנכי,  ושם יושב הצל.  מוריד אנכי אצבע –  הנה הוא נופל!    הרימותי אצבע,  כמגדל הרם –  נא, הביטו הנה,  גם הצל כבר קם.    הרימותי שתים,  שתי אצבעותי –  על הקיר מופיע  ראש של בעל־חי.    זהו ראש של עז,  ואולי חמור?  לא אדע עצמי  בבטחה לאמר.    יד שניה הרמתי  ופשקתי זרת –  שור! פרה את פיה  פותחת וסוגרת.      פה יושב אנכי,  ושם יושב הצל.  עם ידי הוא קם,  עם ידי נופל.          "
6528,שלמה מנדלקרן,382,1,3,4,1,0,0,שלמה מנדלקרן,"   	 	 	     סובב הולך לו הרוח    בדממה וקול יפוח    ירעשו יסערו    יהמו יחמרו    יתרוצצו הנה והנה    משברי גלים הירדנה.    בלבוש זהב עלה סהר על חוג רקיע    הס נא, הס! זמרת עוגב אזני קשבת…    הנה העלמה, בת־ציון שם תופיע    על ראש סלע השולמית אותה לשבת.    בת־אלים אנא, חיש הסירי המעטפה    הגלי כשמש בחצי צהרים    ושאי נא רגלך, הרכה היפה    ורדי אלי – בן־ציון וירושלים!    ובגילה ורעדה    יעלת־חן ירדה,    את־דודה חבקת    עליו מתרפקת.      * * *    רוח צח חרש יפוח    ולרוח לילה לו ישוח    בהמלה ובסאון    ברעש ובגאון    יתגוללו גלים כבירים    על מי ירדן האדירים      (ИсӀӀанскій романсъ, ІІушкина)    תם        "
5878,יהודה קרני,332,1,3,4,1,0,1,יהודה קרני,"   	 	 	     עוד מעט ושריד בטחוני, בי גר,  יתם לגחל;  עוד מעט וכליון עיני נגר  מכמיהה ויחל.    וזו תפלתי, אשר אותי שגבה  מיגוני בארח נפלא,  אף היא תגוע  ולא תחליפנה אפלו תפלה.    וכיום לא פקדני מושיעי ולא זכר  ולא קשב;  ואם ימלך לשחרני מחר –  ושחרני אולי לשוא.        "
2418,שמואל הנגיד,32,1,1,1,1,0,0,שמואל הנגיד,   	 	 	     טהור-לבב היה אחז בחבר  טהור-לבב ובלבבך פדהו  למען יש חברים לאלפים  וחבר טוב כחברתו מעט הוא  ויש חבר אשר מומיו רבבה  ויש מן רע בצדך תסבלהו  ומי בהם מתי מספר במומים  כחותם על-לבבך תתנהו.         
3745,אברהם אבן עזרא,46,1,1,1,1,0,0,אברהם אבן עזרא,"   	 	 	     אבי, עבר על רשעי; / התדרוש לעון בצעי? / ומה לא תשא פשעי?    אעיר סעפי להודם / ואגיד להם יסודם – / מה יתרון לאדם?    בתבל שש איך אהי / ואחרית גילה נהי? / ומדת ימי מה היא?    רוצי, נפשי, וחסי / בצל תמך, והתכסי; / דעי וראי מה תעשי.    הכי דרכי עויתי / והוד יסוף אויתי – / ועתה מה קויתי?    מזכר יום המר / ופחדו בשרי סמר; / בי, יי, מה אמר?    ברואיך אם תנסה / ועל פשע לא תכסה – / לא נדע מה נעשה.    רחום, לחסדך אחכה / ואם כדי רשע תכה – / מה אנוש כי יזכה?    בעבור יצר בעל / בדתך לבי מעל; / חטאתי, מה אפעל?    יפלו בבשת פני, / כי כחול הים אוני; / מה אשיב ליי?    מתי תבל, אליה / תשובון בהבליה – / ומה כשרון לבעליה?    אתם יסוד תכליתה / ואם תשמחו בראשיתה – / מה תעשו באחריתה?    יום יעור מתנשא, / ערום צדק מי יכסה? / ומי יאמר לו: מה תעשה?    רוחי אם יתגאל / בגוי – לא יגאל; / ומה אעשה כי יקום אל?    חשתי לבקש שרשי / בעודי לצאת חפשי – / ומה קצי כי אאריך נפשי?    זכר, כבודי, הוד תמך, / קנה חיים לעצמך – / ומה יי דורש ממך?        "
388,רחל בלובשטיין,5,0,3,4,1,0,1,רחל בלובשטיין,"   	 	 	     אל גדר דחויה, אפרת-פנים    רבת-הכנעה לגורל    נדחקים בסך עליזים קבצנים    בלבוש סביון וחרדל.        על עירם כלונסאות, על מלבן של סכה    על עצה אכולת רמה,    הגפן שולחת יד ארכה    לאחז לאחז    לעלות לעלות ויהי מה!        והכל כה מכר, כה מסיח אל לב    כאלו שם כאלו אז, אות באות    ופתאם חגיגת אדר.    מה היה? ועל מה הדמעות.        זה כמעט באביב, זה אביב בכרך    זה דומה לאביב אות באות    ופתאם וירד והפריד המסך    עלמה חגיגת אדר    מה היה? ועל מה הדמעות?          "
4854,יעקב לרנר,79,1,3,4,1,0,0,יעקב לרנר,"   	 	 	     הגידה, אם תדע חביבי,  מה פתרון הזדונות סביבי?     בשל איזו עלות וסבות  נתקשו, התאבנו הלבות?  איככה זה היו אנשים,  הברואים בקלסתר אלה,  לזאבי ערבות, לנחשים  ואשר לו חרב וזרע  ואגרוף בגידים משרג  ממותת ושוחט והורג?…     הגידה, אי מוסר כליותם  הנחם, הרחמים של אותם,  שמלאו חללה של תבל  אנחות נואשות ואבל;  ששקצו כל טהר, כל יפי,  בזמה, בכעור ודפי  ובמעשים כה טמאים וזדים,  שלשמעם מתפלצים גם שדים?…  הגידה אם תדע, מה פעל  אל רחום וחנון ממעל  עת קרעה צעקת הדמים  את שמיו הגדולים, הרמים;  איככה זה שקט במכונו  לא נמוג כביכול ביגונו  ולמה לא הציף אל צבאות  עולמו במבול של דמעות?     הגידה, מדוע כברק  לא יצא אל נוקם וקנא  ובשניו מדוע לא חרק  על אוכלי צאן-קדשו הנענה,  מדוע לא הראה גאונו,  לא כלם, השמידם בחרונו?  או אולי אין-אונים, חלילה,  לפניהם גם נורא-עלילה?…     הגידה, אם תדע, חביבי,  מה פתרון כל אלה סביבי?…             "
182,יהודה ליב גורדון,2,1,3,3,1,0,0,יהודה ליב גורדון,"   	 	 	    מכתמים - פחד שוא / י""ל גורדון     אתמול בערב בשעת קדוש הלבנה    (ספר לי היום שכני ר' אלקנה)    ראיתי תמונה זרה ואבהל,    וארים קולי לקרוא: שמע ישראל!    כי אמרתי שד הוא או אחת הרוחות    אך בראותי את אזניה הארכות    הבינותי – כי חמור הנהו.        הוי רך הלבב, בלבבי דמיתי,    מימי אדם כמהו לא ראיתי    המפחד – מצלם פניהו.        "
800,משה אבן עזרא,11,1,1,1,1,0,0,משה אבן עזרא,"   	 	 	     מלאכים / ממליכים, / מעריצים / בכל פאות,    מקדישים / מרעישים, / מרגישים / ברב תשואות,    נוראים, / ואין נראים, / נפלאים / ונפלאות –    אומרים: קדוש קדוש קדוש יי צבאות!        שמו לעד / ברב-רעד / באימה הן / יעריצון,    שאון שרפים / ברום עפים, / כברקים / ירוצצון.    שואלים זה / רשות מזה / להקדיש אל במוראות,    אומרים: קדוש קדוש קדוש יי צבאות!        המון עדים / מרעידים, / ברגש י- / עריצו אל,    המלתם / קדשתם / בעת שלוש / קדשת אל,    בקול רעם / ברב נעם / בקול מראה / להתראות    אומרים: קדוש קדוש קדוש יי צבאות!           "
666,שמריהו לוין,9,1,3,4,1,0,1,שמריהו לוין,"   	 	 	     יהי רצון שתמלא פגימת הלבנה (קה’ח)   ת""ר בזמן שלבנה לוקה סימן רע לישראל מפני שישראל מונין ללבנה  (סוכה קט)     ישראל בארץ, ירח בשמים  בדרכיהם המה נעימים נאהבים;  אהובים לי מאד אלה השנים-  קטן הגוים וקטן הכוכבים.    בראשון לחדש בין הערבים  יפיץ הירח אור יקרות קפאון,  ומיום ליום יגדל אורו פי שנים,  עדי חשך יגיה יגרש משאון.  ובחצי החדש פנימתו נמלאה  ומנגה נגדו החשך כלה.  הביטו וראו! – פנימתו שבה באה  ואורו יורד במעלות אשר עלה.  וכן חוזר חלילה מדי חדש בחדש,  כן ארחות הירח, דרכו בקדש.    ישראל בארץ, ירח בשמים  בחליפות ותמורות יחד נשתוו,  גורל אחד לאלה השנים,  ושניהם יחדו נעמו נאהבו.    במתי מעט, כמה שנאמר, בשבעים נפש  ירד ישראל ארצה מצרים,  הוא ישראל הטובע ברפש.  הוא ישראל המולך בירושלים!…  מרדכי היהודי כמעט נפל, שכב,  מצרת בת עמו נפשו נאנחה –  ויקם פתאום – על סוס אויבו רכב,  וברחוב העיר קראו לפניו “ככה!”  ככה חי הנהו כסהר בחדש,  כן ארחות ישראל, דרכו בקדש.  * * *    מיד השמש לירח קרנים,  על אחיו הקטן בחמלתו יופיע,  והוד הירח כי יכסה שמים  אך גבורת השמש לארץ יביע;  ויש כי בין הירח ובין השמש  תעבור הארץ העומדת בשפל,  אז ילקה הירח, יבוא אמש,  נגהו יאסף, חתולתו ערפל.  ובכן חליפות לסהר בחדש,  כן ארחות הירח, דרכו בקדש.    תורה נתנה לנו, מורשת קדומים,  שמש צדקה היא מרפא בכנפיה  וישראל אך הוא הירח בלאומים,  המביע גבורתה, המפיץ קרניה.  ויש כי בין ישראל ובין תורתו  תאוה, קנאה, כבוד בינהם יבדילו.  אז ילקה ישראל תשבת טהרתו  וצללים חשכים עליו יאהילו.  ובכן לו חליפות כסהר בחדש,  כן ארחות ישראל, דרכו בקדש.  * * *    בברוא אלהים ארץ ושמים  ויאמר לתת מאורות ברקיע,  שוים ברא את המאורות השנים,  וירח כשמש בהודו הופיע;  אז קטרגה הלבנה ובכן נתמעטה,  ותהי למאור קטן לממשלת הלילה;  וינחמה אלה ויפס את דעתה  וירבה צבאיה הכוכבים ממעלה,  כי ישימו נוספות לסהר בחדש,  כי יאצילו מהודם על דרכו בקדש.    בהיות ישראל בארץ מצרים,  ויוציאהו אלה מתוך ההפכה,  לכל עמי תבל להיות לעינים  וכמאור גדול להאיר דרכם בחשכה –  אך קטרג ישראל פשע גם חטא.  ויקטן מהאיר לעולם כלו  וכוכבים שנים ירדו אז מטה,  כי יאירו גם הם הנתיב ממולו,  להיות בארץ ככוכבים לחדש,  להורות את הדרך, דרך הקדש.    והיה יום אחד הוא לאדני יודע,  מנו היום ההוא מכסה במשאון –  אז תמוש אפלה, החשך יגדע,  ולעת ערב יהיה אור לא אור קפאון –  כי אור החמה אז יגדל שבעתים,  וכאור החמה יהיה אור הלבנה;  הכוכבים כלם רבו רבותים,  יסגו אחור עליהם תשכון עננה,  כי יחורו פניהם מאור החדש,  ומרחוק ישתחוו לו בהדרת קדש.    והיה יום אחד עוד עדן ועדנים,  ונטו הצללים צללי שנות אלפים,  לב בנים על אבותם ולב אבות על בנים  יושבו כלם תחת השמים –  אז יצא שמש ישראל בגבורתו,  בעצם טהרו קרניו פי שבע יטהרו,  ונגה ישראל יהיה כאור תורתו,  ופני הכוכבים מנגהו יחורו.  וישראל בלבדו כסהר בחדש,  יורה את הדרך דרך הקדש.        "
4963,אורי ניסן גנסין,102,1,3,4,1,0,0,אורי ניסן גנסין,"   	 	 	     טרם אביב… את הלבנים  אט תסיר האדמה,  ויראו הנצנים,  המבלקים פה ושמה.  גם את מצח העופרת  אט יסירו השמים;  רוח עדנה צחה חרש  תעור, תתיר הכנפים.  וחודרת אל לבתי  ועוברת פז כנורה,  המרעידה את שירתי  אשר תקר את מזמורה…          "
4707,מאיר הלוי לטריס,70,1,2,3,1,0,0,מאיר הלוי לטריס,"   	 	 	    ידידי הרב החכם המליץ המפואר מוה' שלום הכהן ז""ל1   שלום במרמיו הוא, במרום שמים!    פשט בגדי אבלו נשא ויעל;    אור יהל על ראשו אור שבעתים    ולשונו שם תרן עם שרפי מעל,    בין כוכבים קנו, אליו ירנו:    ""קום שלום! הטיבה נגן כמונו!    פה נשקף צדק, חסד אל עמנו    אחינו את שלום שב פה אתנו!""        נירה לך ניר עולם מטעי קדם    משיר ציון ישיר חסן עטך;    כנור נעים תמצא בגן מקדם    כי על עץ החיים תלוי כנורך!    לימין חוזים תלך בנתיב אל-מות    והדום בן ישי לך כסא לשבת    תום דרכך וכבוד אל יאספך,    זאת נחלת עבדי אל, זאת נחלתך!""            הטורים האלה כתבתי להפצרת בני משפחת המנוח נ“ע על ידי המשכיל המוציא לאור ספר בכורי העתים החדש, הד”ר ישראל בוש, המתגורר כעת בעולם החדש אמעריקא, אשר שאל ממני להוציאם לאור לכבוד הכהן השוכן בסתר עליון.  ↩           "
6901,פניה ברגשטיין,426,0,4,4,1,0,0,פניה ברגשטיין,"   	 	 	     חתלתולנת קטנטנה  הובאה אל הקבוצה,  בכל אשר תפנה – הנה  נאה ורחוצה.      ראשה הקט תשא בחן,  עיניה מחניפות,  כל ברך היא לה קן,  כל יד – אך לטיפות.      חתלתולה יש בקבוצה,  גורונת פעוטה.  חפשו, אם מישהו נמצא,  שלא יאהב אותה.        "
4026,אברהם אבן עזרא,46,1,1,1,1,0,0,אברהם אבן עזרא,"   	 	 	     היום בחברת הידיד נשמח,    מחר בהפרדו יכל טובו;    מי יאסר היום ולא יברח,    או יארב אחר ולא יבא.        "
579,חיים נחמן ביאליק,6,1,3,4,1,0,0,חיים נחמן ביאליק,"   	 	 	     בת-יונים הומיה,    בת-יונים בהירה,    נחתני בים    על כנפי הסירה    ותוליכני    לארץ הבחירה.  הוי, אמרו, הגלים,    הדגים במצולה,    איך אבא בשערי    ארץ הסגלה,    ומפתחי שבור,    והדלת נעולה?  אין קול ואין עונה –    ויונה עם נער    עדין מתדפקים    על דלת השער.        "
1674,יהודה הלוי,26,1,1,1,1,0,1,יהודה הלוי,   	 	 	     ים סוף וסיני למדוני ארח ידידי יארח    אתנהלה עד בית אדני אשכב בחיק אדום וצח  הר האלהים אל נביאי אשאל הנגלה בסנה    ארץ הדם רגלי וכסאי אעבר ואין מי יענה    אולי במאסרי וכלאי אולי בקרבי יחנה  עד שמצאתיו תוך מעוני חנה כרע לי כאח    עבר ונס כל עצבוני חלף יגון לב נאנח  ולמחלי אמצא ארוכה כי יעצרני בשבי    לא אשאלה את המלוכה לא נחלת ארץ צבי    רק אהבת חסד משוכה אלי וחברת אהבי  צוף אהבתו על לשוני יום רד גאון לבי ושח    הוא הענק על צוארני מה אחמד נזם וחח  דודי אשר מאז ידעתיו לו רעיוני נכספו    איבי לאהבה שאהבתיו אתי באיבה יהדפו    תשכח ימיני אם שכחתיו יום בו יגוני יספו  על אהבתו ישטנוני ויתנו רגלי בפח    די כי לאויב יחשבוני אף כי לנתעב נאלח  היכל ובית מקדש תכונן אבי ותמנה עדרך    וליעלה קולה תחנן תקשיב ותקים נדרך    יונה בפי פחת תקנן תביא בסתר חדרך  חדש כיום מועד ששוני והדרך דודי צלח    תשוב כאז אל בית מלוני בכבודך עלי זרח.         
5237,דוד פוגל,206,1,3,4,1,0,0,דוד פוגל,"   	 	 	     כל הלילה  אשבה ערה על יצועי  ובלבי יבער:  “הלך מני”.      עבים קלים,  כסופי צלע,  יסעו חרש על חלוני.      גם אל ימי לא ארא,  בודד יהיה דרכי.      בקר תחרד אמי:  “למה חורו פניך?”      כל הלילה עבים קלים,  כסופי צלע,  יסעו חרש על חלוני. –        "
1924,אפרים לוצטו,27,1,2,2,1,0,0,אפרים לוצטו,"   	 	 	     מקץ שלשת יום אשר ישבתי  טוב לב ומתענג בזאת הבית,  בגלל כאב ממאיר כקוץ ושית,  דוה עלי ערשי אני שכבתי;  אל מעלות כחי מהרה שבתי,  אף רענן הודי כהוד הזית;  מחוץ ידבר פי ולב מבית,  כי מצאה נפשי אשר תאבתי.  אמנע תשואות חן, ולא אניע  שפה להודות לך באמרי שפר,  כי לא ישלם חוב בפה מביע.  אמנם, שלמה דוד, עלי הספר,  זאת חסדך רבה אני אציע,  ותהי לזכרון עדי האפר.         "
2263,שמואל הנגיד,32,1,1,1,1,0,0,שמואל הנגיד,   	 	 	     התתעלם ולא תודה למטיב    בחסדו וחסדיו בך לעדים    ואם תגנב פעלותיו הייטב    לנפשך כי תהי גנב חסדים    דעה כי כל-פעלת איש לנפשך    עלי-פיך לדבר בם פקידים    ואם נלכד לבב נדיב במהלל    פרוש לו מתהלתך מצודים.          
3342,יוסף זליגר,44,1,3,4,1,0,1,יוסף זליגר,"   	 	 	    בתום שבע מאות ושלש שנה ליום פטירתו בעשרים בחדש טבת התרס""ח.1  (במנגינת “התקוה”)   הבה נרננה שירה חדשה  לרבי משה מצל משה  לאור צהרים תורתנו  לשמש צדקה נשמתנו  הבה נרננה…   א.   לך בן-מימון מאד נעלית  לפנות לימין שביל הורית,  כל-בני עמך יקדישוך  כל-חכמי לב יעריצוך   ב.   חכך הטיף נפת אמונה  עטך הזיל לקח תבונה  בכן יודוך המאמינים  אף-יהללוך כל-המבינים  הבה נרננה…   ג.   כל-תורת יה ביד חזקה  שרשרת פז בחן מוצקה  כל-הפוסקים יפנו אך-לך  כל המפלפלים עיניהם בך   ד.   תעמיק עד-יסוד מורה נבוכים  סתרי ערפל לפניו פקוחים  חוקרי עמך לך יכרעו  בחקרי לבך ישתעשעו  הבה נרננה…   ה.   לך גבוה על-כל-גבוהים  אוהב אדם וירא אלהים  אחינו בך מצאו מנחם  שר מושיע ואב מרחם   ו.   לך כל-סגלת דת ישראל  חכמת יון אדום וישמעאל  בכל בית ישורון נשגב שמך  בכל-חצר חכמה רם כבודך   ז.   נהללה את ענק תורתנו  נגאה בגבור נשמתנו  כי ממשה ועד משה  בכל-הדורות לא קם כמשה  נהללה את ענק…   יפו, טבת התרס""ח.       מתוך כתב היד – המו""ל. (ההערה במקור – פרויקט בן–יהודה)  ↩           "
1796,יהודה הלוי,26,1,1,1,1,0,1,יהודה הלוי,"   	 	 	     יזרח מאור עליון על-ראשך חתן    תראה שנות חיים בזכות ברית איתן  הודך צלח רכב ושמח בבת נדיב    קומה כגבור שים מושבך איתן  ומקורך ברוך וחיה ותוסיף חן    תעטה מאור כבוד תשכן בגן ביתן  דודי בלב יעלת חן אהבה עזה    בך, לא יכבוה מימי נהר איתן  האל יצו חסדו לכם וישמע תוך    ערי יהודה קול כלה וקול חתן.         "
5975,יהודה קרני,332,1,3,4,1,0,1,יהודה קרני,"   	 	 	     עבר טבת, אך גם בשבט  ארצי גשמי ברכה זבת,  כי שר המים לא שבת:  ותפוחי אף הוא אך זב  מיצים טובים ככוס זהב  וכמו מעין אינו אכזב.    ולפי שעה גשמים – דים  דיו גם השתולל הים,  גליו אף הם קבלו שים;  במשרדים ובלשכות  מנחשים (מרבים לשגות);  מתי יואל הים לשקוט?    אף סבלים של הערבים  יודעי ראות בכוכבים  הפיחו השנה כזבים;  הם יתנבאו: הנה הסוף  והספינות יגשו לחוף  והים ממשיך הומה כתוף.    סוף סוף ישקיט הים קצפו,  כל דוד יפיח את רצפו,  יזרק, ישלח גיץ שם גיץ פה,  ומטעני פרי תפוחים  שמנים, גדולים כמפוחים  יפליגו לנמלים בטוחים.    וימשך קטיף ההדר  בקצת מפא“י וקצת בית”ר,  אשר עשו הסכם בצר;  ואז יעברו כבני מרון  גם בני חרן (לא בני חורון),  לבית הלאומי דורון…     הארץ, 10.1.1935       "
2257,שמואל הנגיד,32,1,1,1,1,0,0,שמואל הנגיד,   	 	 	    טוב לי מעט / ר'      טוב לי מעט הטוב ביראת    הצור ואם אין די לביתי    מטוב אשר יוסיף עלי די    בא מעשוק עני ופתי.        
5480,דוד פוגל,206,1,3,4,1,0,0,דוד פוגל,"   	 	 	     מישורי השלג הרחבים,    אשר רובצים צנועים ואלמים    מבעוד לילה –    עתה שמש בקר    מתפלשה רחבה וכתמה    באבקם הרך.      בחפזה    כבר ירוץ המסע    מן הלילה    בבטנו הן נשא אנכי,    הרחוק,    אליכם, השקטים.      אצא ואצעד הראשון,    לאטי ביום ובלילה,    ורגלי תצלל באין שמע    במעמקיכם.     וינה, 12.2.1921  *       "
2588,שמואל הנגיד,32,1,1,1,1,0,0,שמואל הנגיד,"   	 	 	    [זרע את] / ר'        זרע את-זרעך הטב ביורה    ובמלקוש, ותבחר את-זריעה    במיטב האדמה השמנה    ואת-בנים בבת טובים ידועה.        "
5710,יעקב שטיינברג,261,1,3,4,1,0,1,יעקב שטיינברג,"   	 	 	     התנהלתי ברחוב לי ידוע,    ודמיוני לא אבה לנוע:    כמו חק כל המראות והצלילים    לאיש עובר בשביליו הרגילים.    מדי לכתי הרהרתי במנוחה,    ומחשבתי כה קצובה ושטוחה:    כמו צל של מחשבה ששלב    מהלכו בצעדי בעליו.    כבר הכרתיו, ערפל זה אפר,    פליט תהום אחרי העמק וחפר:    הוא הלוט אשר חזר וסתם    על האובות ועל תהום מנוחתם.    אחרי תאוה ועירם יצירה    תכסני התנומה הטמירה:    ונקיתי מראות לאור אודים    בהתפרד הפכי הצמודים.    והברבה הזאת האחרונה    גם למדתני מפלאי יגונה.    רק המעט הוא הטוב – ונוגעת    כל שארית הטוב בקבעת.        "
5062,יצחק אבן כלפון,113,1,1,1,1,0,0,יצחק אבן כלפון,"   	 	 	     שלף חרבך והרק את- חניתך,    והריק, אל- תהי נלאה ונוקט.    בטח כי לא אשלם את- גמולך,    והאמן והשמר והשקט.    ואיך אוכל אבניך להשיב    לך או איך חצציך [ללקט],    ואת האח אשר הרבה חסדיו    והייתי בשלחנו מלקט!         "
6924,פניה ברגשטיין,426,0,4,4,1,0,0,פניה ברגשטיין,"   	 	 	         נסע אל השדה,  רחוק, רחוק, רחוק.  נבוא אל השדה,  והוא ירק־ירק.  נשוב בעגלה  מהר, מהר, מהר –  נבוא בעגלה  הביתה, לחצר.            "
513,חיים נחמן ביאליק,6,1,3,4,1,0,0,חיים נחמן ביאליק,"   	 	 	     גם בהתערותו לעיניכם, ועד למעמקיו –  אל תצהלו כאבירים.  אך התל התל בכם ללא רחמים  ועד למנוד ראש לעג לכלכם.  נקליתם מחשוף לכם אחת מני אלף  מהגות לבו עליכם,  על-כן יתגל, למען העלם מאד מעיניכם  ולמען התעותכם.  שוא תחפשוהו במחבואי חרוזיו – גם אלה  אך כסות המה לצפוניו,  מבעד לטוריהם, כמו מבינות לחרכי סוגר,  לביא לוהט וזומם יציץ,  ישלה למראה עין, יתאפק או ירגן חרש –  ושאגת אש עצורה בעצמותיו.  לילה מלילות יבא, ובעצם שנתכם המתוקה,  יבהלכם הד רעמה פתאם,  ממרחק לא פללתם, מילל ישימון, תגיעכם,  ואתם טרם תבינו.  נשבר הסוגר בן-לילה, היו בריחיו רסיסים,  והלביא נמלט למכורתו.  עוד הבקר עם פרץ שמש, עז-נפש ונאדר,  נצב על קדקד צור יופיע,  בוער בזהב תלתליו ונאפד רעמתו הכבדה –  כלו אומר: מלך!  עיניו תרשפנה בוז ואפו יריח טרף  ותרועת דרורו שרשי הרים תחריד.       ד' אדר, תרצ""א, לונדון.       "
5491,דוד פוגל,206,1,3,4,1,0,0,דוד פוגל,"   	 	 	     אל ימי שבט זועפים    עתים יגנב    יום אביב נבוך,    בו צפיה חרישית    ותמיה,    ועינו כעינים גדולות, עמקות,    לפני כלה נפקחו.      ירבו ההולכים ברחובות,    וכעוצרים לפתע בצעדם,    בלי משים יישירו הגב.      ויום זה כי יט –    ועמד כבר שוקט    על הגג    ירח גדול למאד    – וזהבו עוד נדעך –    וחכה לערב    לבדו.     [וינה, 3.2.1920]  *       "
4103,וידל בנבנשתי,47,1,1,2,1,0,0,וידל בנבנשתי,   	 	 	    דוד צח עטרת / וידאל בנבנשת       דוד צח עטרת הוד לך תהיה / לך יתנה אהיה אשר אהיה    כי זכרך מעוז ומשגב אל / לב דוד אשר מן הנדוד נהיה    לסבול תלאות הזמן ישית / לב כל אנוש אמיץ כמו אריה    תעלה במעלות המזמות כל / מספר ימותיך אשר תהיה    עד יענו כי שבתך על ראש/ כימה לשגל כסאך איה        
2174,שמואל הנגיד,32,1,1,1,1,0,0,שמואל הנגיד,   	 	 	     הרצה בני אדם בטובתך    יהיו לך עזרה ברעתך    ושלום בני אדם דרש ישלים    עמך בריב אנשי מריבתך.          
5213,דוד פוגל,206,1,3,4,1,0,0,דוד פוגל,"   	 	 	     גדולים כברכות ושקופים  היו הימים,  כי היינו ילדים.      הרבה ישבנו על שפתם  ונשחק,  או לשחות ירדנו  במים הצחים.      אף פעמים בכינו  אל סנר אמנו,  כי חיים מלאנו  ככדי היין.        "
2944,שלמה אבן גבירול,40,1,1,1,1,0,0,שלמה אבן גבירול,   	 	 	    ולה ארתג֗אל [(ואמר) בו במקום]     עפר רעה / בשושנים / השקני מ־ / מיץ רמנים  השקני א־ / חת ועשר / יחד ות־ / שע ושמנים  השיר יושר / בתהלתך / קדמו שרים / אחר נגנים.        
314,רחל בלובשטיין,5,0,3,4,1,0,1,רחל בלובשטיין,"   	 	 	    ל“דבר”     כמו פלג הרים שדלג ובא במישור  הוא יגבר וגדל,  וחתר אל הים וזכור לא יזכר  את עין מוצאו הדל.  גם זכור לא יזכר ראשית פתוליו הרפים,  אך לעד וכלו  הוא אסור אל המבוע חבוי בין כפים  ושתה ורוה משלו.       י“ט סיון, תרפ”ו       "
1131,שאול טשרניחובסקי,16,1,3,4,1,0,1,שאול טשרניחובסקי,"   	 	 	     גן נטע אלהים הגן! – ועזראיל    הבוצר לו! ובצל אבלי ברוש1 ומלה 2,    ובכא3, רב-עפי, ושלכת בתול4, קמלה,    ובין עשבי-הבר, שפשטו על כל שביל,        תנומנה שנתן-עד אל חבצלות ניל,    בנות גרוזיה רות-האור וגרמניה העמלה,    ושזופות אי-הים; וכהון ממכר ממילא    גם נקטפו לשחוק ולתאות גביר אויל.        ומי יודע, אם לא עתה לאחר מותן,    ואם לא מעיני זר, לא יקרא תוי שמותן,    נגרת דמעה, לה תוחלנה בנות הצבי?        אללה באצבעו הוא יסמן: מי לשבי,    ותחת סיף קר פני מי יקבצו פארור,    ופני מי ישק זו של יפי מר וארור…       אודיסה 8.4.1921       ברוש, Кипарис,Zypresse.  ↩    מלה, Ясень, Esche.  ↩    בכא, Плакучая ива, Trauerweide.  ↩    בתול, Осокор, Schwarzpappel.  ↩           "
818,משה אבן עזרא,11,1,1,1,1,0,0,משה אבן עזרא,   	 	 	    כבה חמת הכוס במי-שלג / ר' משה אבן-עזרא     כבה חמת הכוס במי-שלג  משקה כמו חכם יכב קצף    נראה עלי פניו בעת הורק  בו משפת בקבק כמו-קצף.        
4675,אברהם סולודר,66,1,3,4,1,0,0,אברהם סולודר,"   	 	 	     בין החרמון והלבנון,  על גבעה כלילת זר ארנים שלוים,  שכבתי שכור-חלומות.  זרחו בדומיה גלי הליטניס,  עם תכלת-בדלחם העמקה  עם פזמונם, קל וסואן, הרועף  על הררי החוף החולמים בערפלים,  זרועי שיחים-פנינים וכפרים צלולי-חן.  יש נדמה לי:  ""בקמטי-החגוים הנחפזים?  גולשים גמדים צחים  שוקעים כנטפים אדמים לתהום"".  יש נדמה לי:  ""…אין גוף ומצק. ים-היצירה נוזל,  כחות-צבעים ורגשות אט ינהרו;  בחלל התהו שפוכה התפארת,  זיו הבטחון לה ודרור עולמים.  גם אני נעלם אתם אנשאה"".  אל שיאיכם קחוני, החרמון והלבנון!  בחיי-שפל יריד מר מזלי…  נר-קסם דלק בי, זיק-שדי,  בקרב נפשי מיחל-מאמין דלק – –  דעכה שלהבתו  ועשנו ינוד לי באבלי…  אל ראש פסגתכם – שם אבנה לי היכלי  בשלג ובעבים,  והיו שומרי-רעי הדב והנשר.  לערבות-זיו אשלח עדרי דמיונותי,  שמש צעיר ירעם.  הלבנה במלואה תזהיר מרחקי –  וזרחה אהבתי השוטפה ועתרת אביבי.  בלילות החמים ארכין ראשי, אקשיב  בגדל עברי-נצנים בעמקים,  ברעד הזהר ביאורות העגומים,  בסאון עלומי זמיר למחול גחליליות.  ובשממון-סתו –  הוזה עזובה וחולם ההבל  בארץ הדוממה כחוטאה על עברה –  עם סופת גשם אדא,  אזרה בהדר רסיסים –  כנפי חלומות והמולה בהירה.          "
736,משה אבן עזרא,11,1,1,1,1,0,0,משה אבן עזרא,"   	 	 	    [בני לו תחזה אתי בקברי] /        בני! לו תחזה אותי בקברי, / אסיר כלא ובשחת מגורי,    בבור נחבא, ואין יוצא ואין בא, / כמו טרף בצפרני עפרי,    והוד פני אשר נהפך למשחית, / ורמה כמעיל מעל בשרי –    אזי לא תהיה מכיר דמותי, / למען חשכו פני ועורי.    ואיך מוזר נתנוני קרובי / ואותי חשבו אחי כנכרי?    וכהם זנחו אותי ילדי – / וכן זדתי ושכחתי להורי!    מעט מזער יהי שכנם בתבל / ומקריהם יהי מחר כמקרי:    הכי יאכלם בכור מות, וזכרם / יהי נשכח עלי תבל כזכרי.    אמת, מקרה אנוש יוליד אלפים / כמקרה איש אשר ילך ערירי!        "
1549,יהודה הלוי,26,1,1,1,1,0,1,יהודה הלוי,   	 	 	     אל יעלז בנפלי צרי וגעלי    אלי צורי וגאלי  ישר ונאמן לבי    אם יארך זמן עצבי    רטב ונעמן אבי  אם זעמו בשלי אנעם בכלכלי    מחלי ילחם בכל כלי  הנה במעשי עדי    צרי ונוגשי ידי    גזלי וחומסי דודי  נוקש אני בחבלי נלכד במעלי    נחלי ייבש בגחלי  ואהיה למס עבד    נרדה במעמס כבד    מר אצעקה חמס עבד  אחר היות במשלי כל זר מהללי    הה לי עבדי מקללי  דמו מיחלי הדר    הבטחים עלי נאדר    סורו מאהלי קדר  באו חסו בצלי וראו בנחלי    דגלי סביב לאהלי  התעתדו ליום גילי    אנחילכם מקום שולי    כסאי ובית הדום רגלי  ארצה ויערב לי שרי וחללי    בכלי תפי וצלצלי.         
6914,פניה ברגשטיין,426,0,4,4,1,0,0,פניה ברגשטיין,"   	 	 	         חשוקי הכחל  מתגלגל על החול.  על החול מתגלגל,  וקופץ ונופל.      חשוקי הכחל  אץ ורץ על החול,  מן החול אל הים –  חשוקי נעלם!              "
6057,יהודה קרני,332,1,3,4,1,0,1,יהודה קרני,"   	 	 	     ודוי:  את־השמים ואת־הארץ אקרא לעדים עלי  ויעידו,  אם לא חיי הר ויזוף אני חי.    ואם לא יסודותי: קינה ושירה  ובנין  וסתירה,  ואם לא הם לי כל־הענין.    ואם לא נפצתי כלים  ושפכתי יינם, שמור ימים ושנים,  ואם לא עבדתי שבעה אלים  ושבעים ושבעה שטנים.        "
1789,יהודה הלוי,26,1,1,1,1,0,1,יהודה הלוי,"   	 	 	     את בין עצי עדן הדס פרח    ובכוכבי שחק כסיל זרח    שלח לך האל צרור ממר-דרור    ממעשיו, לא מעשה רקח    יונה אשר יום קננה בין ההדס    גנב הדס ריחה ונתן ריח    אל תשאלה עמה עלות שמש כמו    לא שאלה עמך עלות ירח.         "
6358,שמעון גינצבורג,344,1,3,4,1,0,0,שמעון גינצבורג,"   	 	 	       הלבנה העדינה    כרותה כמו בחרב;    לערבה בכי וקינה,    קינת זאבי־ערב.    הוי הרוחות! מעברים    קול ילל תשמענה:    לי תשאנה שאון יערים,    יערי־אוקרינה…    תנו את קולכן, הוי הרוחות    ביללים עזים!    דורכים שם בנאות־המנוחות    גדודי־אשכנזים.    אנשי דמים ומשטמה,    כמו עב חשכה דורכים    על זהב שבלי־השדמה,    עלי גנים פורחים.    אללי, רוחות! מעברים    קול ילל תגבהנה:    לי תשאנה חיל יערים,    יערי אוקרינה.    שם, בחוה הפורחת,    במקום עמדה ערשי,    ערש־ילדות, פעם אחת,    שמה אמי חרסי!    שם אחותי, גביע־שושן,    ברה היא לאמה;    בין שושנים זוקפות ראשן    טילה לה בנעימה.    אלהים הוא היודע    מה־שם יקרן עתה?…    נפשי קרבי תזדעזע,    תחיל בעלטה.      הלבנה העדינה    כרותה כמו בחרב;    לערבה בכי וקינה,    קינת זאבי־ערב.   ססקטון, יוני 1918.       "
5905,יהודה קרני,332,1,3,4,1,0,1,יהודה קרני,"   	 	 	     נחמו, נחמו, נחמו עמי,  אך אי מנחם? ומי ומי?    איש איש ינחם ובן אביו  וכל אשר נצר שביב    בתוך לבו ליום האיד  יהיה מבשר, יהיה העד:    לא מת חזון ולא ימות  ולא יכחש מזון חמוד,    כל צר אותנו לא יצמית  ואין תשועה אלא עצמית.    כל ישע לנו מבפנים  ובמעזינו הנבנים.    חורש בכפר, בנאי בכרך,  איש גיא מפרח, איש הר מקרח –    היה מנחם, היה מנחם  לחברך, לאב, לאם.    אל בכי יאוש, אל צום ושק,  חזק, חזק ונתחזק.        "
2444,שמואל הנגיד,32,1,1,1,1,0,0,שמואל הנגיד,   	 	 	     הוסף בכל-דבר לבד מירא אל-    הים יאביד אדם ויורישו שכול    כמה אשר חסר אכילות לעדי-    עולם בהוסיפו באחת לאכל.          
2835,שלמה אבן גבירול,40,1,1,1,1,0,0,שלמה אבן גבירול,   	 	 	     שאלוני שעפי התמהים:  למי תרוץ כגלגלי גבהים?  לאל חיי תשוקת מאויי  ונפשי עם בשרי לו כמהים!  משושי גם מנת כוסי ועושי  אשר עת אזכרה אותו ואהים –  הינעם טוב לנשמתי עדי כי  תברך שם אדני האלהים!          
1814,יהודה הלוי,26,1,1,1,1,0,1,יהודה הלוי,   	 	 	     בטרם תקונן    אנוש מתאונן    עמד והתבונן    מה האדם  טיט בעוד חיותם    ועפר במותם    וטרם היותם    בעפר יסודם  כלי זנוח    כנאד נפוח    נקשר רוח    בבשר ודם  אש ושמים    ועפר ומים    ובין השנים    יתעופף כבודם  לילה ויומם    יורו לתמם    פצחו עצמם    ופלחו כבדם  וגם ארבעתם    שמרו עתם    ונלחמו אתם    עד האבידם  ילדים ושוכלים    ונותנים ואכלים    והמה רכלים    בנפש אדם  בבוא העתים    גופים נחתים    עזובים בבתים    מאין אדם  ונרות כבו    ערומים שבו    לצור חצבו    כיום הולדם  שלומם וריבם    ופידם וטובם    וכל מחשבם    הן לא בידם  גלגל נחם    בין קר ובין חם    הוא הצמיחם    והוא הולידם  וגזעם ישרש    ופרים יירש    זמן ויגרש    את האדם  יסיפם אסף    וצלם יחשף    באשר הוא סוף    כל האדם  נוהם יאשם    ויבא מבקשם    והנה אין שם    איש וקול אדם  רק גו מבאיש    כבית עכביש    תולעת ולא איש    חרפת אדם  אתמול גאה    והיום שאה    ודרשו ראה    עצם אדם  אתמול במרכב    והיום למשכב    נפל שכב    וירדם  אהה מה אים    יום בלי פדיום    ומה נורא יום    ענות אדם  בבוא גדע    ואין פדע    פני ידע    מחשבות אדם  הרב עם תקיף    מצודות הקיף    ומשמים השקיף    על בני אדם  תמותה עליכם    קרבה אליכם    חדלו לכם    מן האדם  ובמה נחשב    איש גר ותושב    אלי עפר שב    בבוא יום אידם  עבר ונענש    ויאנש    וימות ויחלש    ויגוע אדם  שמן ורזה    ונכבד ונבזה    וטוב ורע זה    חלק אדם  צעקה וגילה    שתיהם פלילה    לנורא עלילה    על בני אדם  יגילון ליתרון    ויספדו לחסרון    ויעלו זכרון    אנשים בספדם  אספו מבינים    וספו נבונים    ופסו אמונים    מבני אדם  וקרה אסון    והפיל חסון    והביש ששון    מן בני אדם  דמעות בהמון    ובשממון    כמימי דימון    כן מלאו דם  בתי תפלה    יספדו תחלה    לנד איש תהלה    ממעמדם  אשר יום וליל    נצב להלל    ועמד לפלל    וכפר בעדם  והשכים והעריב    נגינות להעריב    ויהי כמקריב    חלב ודם  אפל הלם    ונפל תלם    ונפל חילם    וסר עמודם  לנד אלופם    ופרוד מאלפם    יקר מוספם    וכבוד תמידם  שלוחים שמעו    שמעו וזעו    ולבם קרעו    טרם בגדם  מת גבורם    והוסר פארם    והשלך נזרם    ונשא רדידם  לקח גדולם    ופאר קהלם    נפץ חילם    ונפזר גדודם  בחיר חברתם    וראש שמחתם    הדר נגינתם    והוד מספדם  יבש אפיקם    ושבו ריקם    וסף צדיקם    ונאסף חסידם  מלאכי קדשו    יקדמו נפשו    בכסא קדשו    ותבא בסדם  ותהיה חנה    לפני שכינה    בחברת שמנה    נסיכי אדם.          
3395,מרדכי צבי מאנה,45,1,3,3,1,0,0,מרדכי צבי מאנה,"   	 	 	    [כל כוכבי שחק ירגיעו, ינוחו] /        כל כוכבי שחק ירגיעו, ינוחו,    על חוג רקיע חרש ילכו,    ומברק נגהם ילכו קרנים,    כשהם ונפך ינוצצו, יאירו;    באור יקרות יבריקו, יזהירו,    ויגרשו עלטה מכל אפסים.    ככסף בכור מצרף שבעתים,    כלבנת הבדלח, כטהר שמים,    ככה זיו הלבנה הדר הירח,    אם באה החרסה שקעה השמש.    הירח ירדוף שואה ואמש,    ולעמקי אבדון יברח ברוח.    בשמי מרום גבוה על גבוה    ומנורות לרבבות תכן אלוה,    כסילי שחק שרפי שמים,    כוכבי לכת ינצרו מהלכמו;    במסלול ומעגל אלוה שת למו,    וירעיפו לארץ ברכתם לרגעים.       תרמ""ו. ראדושקאוויץ.       "
5057,יצחק אבן כלפון,113,1,1,1,1,0,0,יצחק אבן כלפון,"   	 	 	     פרידתכם במר- נפש אבכה,    ואקרע את סגור לבי כמדי.    ואתאבל כבת יענה, ומספד    כמו תנין אני אעש לבדי.    5    עדי אשוב ואראה את- תמונת    מהללי, אשר אשור לנגדי:    רבי ניסים ידידי ואדוני    אשר יחד בשרי לו וגלדי    וגם דמי וחלבי מחסדיו    10   וחיתי ונשמתי וחלדי.    והן אודה עלי נפשי בכל- זאת    להעיד על- אמונתי וחסדי.          "
5931,יהודה קרני,332,1,3,4,1,0,1,יהודה קרני,"   	 	 	     זוג בני יונים, צבעם ארד  וזהבהבות הכתרות,  אל אדן חלוני, שלחצר נשקף,  ירדו בצהרי יום לשם משכב  מנוחה: ומה אשמח, כי שתים היונים  מאז יום־יום תבחרנה חלוני מחלונים  רפד עליו עם להט שמש יצועים  או סתם לשבת ולגעגע געגועים.  היתה לי גם תקוה כמוסה, כי בעטף  רוחן תסכמנה לשתף  ביגוניהן גם יגוני.  ומה אעשה ולא עשיתי ליוני?  גרעינים? – יעזרני ככה אלהי אבי,  אם לא ממשמני שדה להן אביא,  ומי מעין כבדלח בבקרים השכם  ביקר כלי אשקן,  ושוב יעזרני אלהי אבי וגם אמי,  אם חלילה מחשבה זרה היתה עמי  בקש שכר מהנה חלף עמלי,  ואף שערת־זהב אחת! אך רע מזלי  פתני ואפת (ולכאורה הרי טבעי זה ומובן: )  לביע ליונים תודה על שגמלו טובן  עם אשנבי מכל האשנבים.  ומה רציתי? ללטף אותן ברחמים רבים!  ויהי אך קצה ידי אל האחת מהן שגר –  ותתפרץ כמו שבויה מתוך סוגר  והשניה אף היא פרחה בכל אונה,  וכך משתים היונים לא נשארה יונה,  ריקם שבה, איפוא, ידי  ואותר בצהרים לבדי.  הוי, למה זה נגרם לי עלבון,  האם היה במחשבתי אף קרט מעון?  הרי להן ידוע, כי חלקתי עמהן פתי  וזו וזו היתה לי כאחות, אולי אפילו כבתי.  יוני החמודות, ודאי אי־שם ישכן,  מאד מאד אבקשכן  לשוב אלי ובאלהים נשבע אני  לבלי בכן לנגע אף בקטני,  רק מרחוק אביט וגם אשמע  את המיתכן ויחד עמכן לחסדים אכמה.  שובו נא אלי וטוב יהיה לכן  וטוב גם לי בצהרים בגללכן.        "
3259,שלמה אבן גבירול,40,1,1,1,1,0,0,שלמה אבן גבירול,   	 	 	         אלהים אל ראשון ואחרון / נעלה על כל גבוהים  איחדנו ואקרא בגרון / בראשית ברא אלהים.      אלהים אדני אל עולם / יעידוהו לבות אמוני  אף מעשיו יודו כלם / אכן יש אדני.      אדני אחד מאז נקדש / בלב נמצא ולא נכחד  אמת יורה כי כל יציר חדש / נתנו מרועה אחד.      אחד אדני רם ונשא / עד לא שפרירי מעוני  אכן הוא פעל ועשה / כל אשר חפץ אדני.      אדני אל אפס בלתו / יודע לכל שואל  אף הוא ראשון והכל בעתו / ואל מי תדמיון אל.      אל אור אז קרא במאמר / ויגרש מאפל ואור  אפדת עז לבש ואמר / יהי אור ויהי אור.      אור ארץ ושחק לילה ויומם / יביעו אמר במרץ  אין קדוש כאל מרומם / אשר בידו מחקרי ארץ.      ארץ במדה יסד וקלקל / חוג מתהלך על אגדה  בעשותו לרוח משקל / ומים תכן במדה.      במדה בראתם תוכן שחקיו / ועמדו יחדו עת קראתם  בהטביע אבן בתוך קו / צפון וימין אתה בראתם.      בראתם בלימה להיות בהו / לעת תחליף כלבוש אדמה  בנטות צפון על תהו / תולה ארץ על בלימה.      בלימה בגבורה שת ממדים / בקרב סגרירי סערה  בהקצותו פנות וצדים / נאזר בגבורה.      בגבורה במאזנים הרים / זרומי תחתיות שנים  בפלס שקל הרים / וגבעות במאזנים.      במאזנים בכחו לעשות הגדיל / בצנור הנגדש בגיחו  ברקיע ביניו הבדיל / מכין הרים בכחו.      בכחו בעתו קרה עליות / מפלג שטף לקול תתו  ברוחו יערפו בציות / יורה ומלקוש בעתו.      בעתו גדולות תכן מזריו / כמוס במו שלג מצולות  גפי רשף העמיק לצריו / עושה גדולות.      גדולות גבורות שת באוצר / אבני אלגביש יקרות  גנז קפאון לעת צר / ודבר גבורות.      גבורות גדול מספר עצומות / בהבדיל תחתיים בדול  גם בקראו למקוה תהומות / זה הים גדול.      גדול גליהם יחדו הגיר / וישבר חקו עליהם  גבול גדר בעדם להסגיר / שאון ימים שאון גליהם.      גליהם גאולים שת וזקק / מחוז יבשת ממצולים  גרפם עד יפלס מחוקק / דרך לעבר גאולים.      גאולים גליו אז לעבר / הוליך בנתיבי שביליו  גזרם בשבט אל גבור / רוגע הים ויהמו גליו.      גליו גבורותיו בם יקוו / להראות שנית נוראותיו  גדלתו אז איים יחוו / ורעם גבורותיו.      גבורותיו דשא דמו להפרות / ועשב לעבודת נקשה  דשני ארץ צצו להברות / ותוצא הארץ דשא.      דשא דשן לאלף מנויים / ומאתים ותשעים לדשן  דעץ גם שלשים שנויים / ומעגליך ירעפון דשן.      דשן דרכיו יזם להפאיר / צור מעז ומחסה לחוכיו  דביר עדן להם התאיר / הן אלה קצות דרכיו.      דרכיו דברו השלים וזרח / שמש וסהר לאור באורו  דצים כגבור לרוץ ארח / לשמע בקול דברו.      דברו דבר לרוץ תמיד / עד בן נון חילים יגבר  דהר מרוצתם העמיד / כי פי יי דבר.      דבר דגלו שבעה להצמיד / בשבעה גלגלי זבולו  דגלים בגלגל רום העמיד / איש על דגלו.      דגלו דגים תהום שרץ / ועופות מרקק פלגים  דגר תנינים פרץ / ובצלצל דגים.      דגים האכל התיר לחוסיו / והכין לויתן לתכל  הן עליו יכרו עמוסיו / לעת האכל.      האכל הבא מטוב ימינו / ערך על שלחן והרבה  הן כל זה שדי הכינו / לעשות לאורח הבא.      הבא הביתה עת קראו / שם נפש בגו עמותה  הזמין הלך להביאו / ויבוא הביתה.      הביתה הודו עליו יאור / בהכתירו יפעת כבודו  הפיקו נות בית נאור / כסה שמים הודו.      הודו הזה נתן עליו / לעשות לו עם שאול חוזה  השית מתחת לרגליו / את כל הכבוד הזה.      הזה הגן הפקיד בידו / ונחת שלחנו ממגן  השליטו לאכל מעודדו / מכל עץ הגן.      הגן היא תתן מגד / וזה יתן לכם ויהי  הרחק מן העץ נגד / כי מצות המלך היא.      היא והוא אוו אכל / ושניהם שניהם קהו  והשיאם ערום נוכל / ותאכל היא והוא.      והוא ונסתר חשב דרכו / ממגלה מצפון ומסתר  ובהתהלך קול בסכו / ראה רעה ונסתר.      ונסתר ונלוז גער צורי / לא תוסיפו עוד לעלז  זמר לשם יושב תהלות / עד יעבר זעם.      זעם זה מלאו נסוגים / עד שוב מישרים חוזה  זבדם שנים שריגים / את זה לעמת זה.      זה זכרם שלחו למקנה / להתעדן בפרי סחרם  זרע יבול ורעות צונה / מארץ זכרם.      זכרם זמרה לקחו לקרב / פרי ובכרת צאן תשורה  זמן למוביל שי ערב / תודה וקול זמרה.      זמרה זמם עת רצון / ורב ניבו נבזה נשמם  זר לעשות חומד לצון / לו כאשר זמם.      זמם זועה יד להפך / חורש על אחיו רעה  זעף דם נקי לשפך / והיה רק זועה.      זועה זר מראש רוחש / פשע כסה ונזר  זך ענהו מה תכחש / ועיני ראו ולא זר.      זר חרב שלף נכנע / ואות שם חופש קרב  חלץ בלכתו נד ונע / ובמלחמה מידי חרב.      חרב חיל לא קרב / ויחלפו יום וליל  חבור עצבים מאד רב / עתקו גם גברו חיל.      חיל חנף רב תקפו / ומטה רשע צץ וענף  חבלים חלק אל באפו / כי כלו חנף.      חנף חי נאץ ואמר / לאל סור מני ארחי  חוקר סתר אז גמר / להכות את כל חי.      חי חשך יד מתי און / ומסכה עליהם נסך  חבלם יחד בטיט יון / ואת עבדו חשך.      חשך חק זרם כביר / וקמטו ולא עת מרחוק  חשרת מים עליהם העביר / כי עברו תורות חלפו חק.      חק חסיד לא הכרית / במחותו יקום מפסיד  חיה לארץ שארית / כי הפלה יי חסיד.      חסיד טרף מכל שנים / ובעץ גפר קץ וחרף  טלטל יונה לעינים / והנה עלה זית טרף.      טרף טוב כל ברואיו / והצילו מש[אול קטב]    טרף נתן ליראיו / ודורשי יי לא יחסרו כל טוב.      טוב טובם לא נער / ושם איתן מושבם  טחו תפל יושבי שנער / הן לא בידם טובם.      טובם טיט השלך בשאט / באמרם להכביד עבטיט  טאט מעזם ולא אט / וכמו יוצר ירמס טיט.      טיט טבור זדים רמס / לבל יקום דבר דבור  טלטל אנשי תוך וחמס / יושבי על טבור.      טבור טהור לאור יצא / ומאליו נזהר נזהור  טועים נמצאו סיג ונמצא / זהב טהור.      טהור טוב בחר בחור / בן שלש כגן רטב  טעם לנסוגים אחור / טעמו וראו כי טוב.      טוב יעץ להעיר איתן / ומאש גבור לא נרעץ  יזם כרת גלול מפתן / ונדיב נדיבות יעץ.      יעץ ישרו מנעוריו / לאחז רגל באשורו  יה צרפו מבין סתריו / להגיד לאדם ישרו.      ישרו יבחן לשחט יחיד / עד יקר דמו ויוחן    [יראת ש]די לא הכחיד / יי צדיק יבחן.      יבחן יראה ממכון כסאו / תבוסת עם עני ונכאה  יזכר ברית איתן בקראו / יי יראה.      יראה ישעו גזע אמוני / וימחה בשכר זאת פשעו  ישא ברכה מאת יי / וצדקה מאלהי ישעו.      ישעו יהגה בן נבחר / כארז בלבנון ישגה  יושב אהל דת שחר / ובתורתו יהגה.      יהגה יפרח בית מגוריו / תם נעור וריק ברח  יעטוהו בדי אמיריו / צדיק כתמר יפרח.      יפרח כדת גזע ידידות / עד בני חם הקשו עבודת  כבשו אדוניהם לעבדות / אשר לא כדת.      כדת כלו גן ננעל / הציץ ויעשר חילו  כרם לחבל יזם שועל / והנה עלה כלו.      כלו כלבנון זרח / מתחת סבלות מנון  כשושן בין חוחים פרח / ויך שרשיו כלבנון.      כלבנון כבוד רב העדם / ויאבדו זרים אבוד  כרעו שרי נף נגדם / ונגד זקניו כבוד.      כבוד כעדר שלחם / בישימון חדר בחדר  כסוס במדבר הנחם / וינהגם כעדר.      כעדר כאלה בנסעם / עת מסך פרוש יעלה  כזאת מי שמע על עם / מי ראה כאלה.      כאלה כהנים הם לאלי / קרואי ראשית אונים  כאמור ואתם תהיו לי / ממלכת כהנים.      כהנים לסבל קדש אנה / והזר הקרב יבל  לוי לעמד לפניו מנה / ויט שכמו לסבל.      לסבל לעולם פנת יקרת / אביר יעקב האצילם  לאהרן קדושו ברית כרת / אתה כהן לעולם.      לעולם ליי נבדל / לכהן בהיכל לפני  לו ולזרעו כי יגדל / יכתב ידו ליי.      ליי לעשות חקים נעימים / תהיינה כפיו פרושות  למלא ידו שבעת ימים / כאשר צוה יי לעשות.      לעשות לשולחיו דת יפנה / שאר גדול מאחיו  ללשכת פלהדרין יפנה / ציר נאמן לשולחיו.      לשולחיו לקח טוב יזמן / בהקהיל תחכמוני פקח  להורות חק עשור נאמן / ישמע חכם ויוסף לקח.      לקח לשולחיך תקשיב / ואז יישר כוחך  לכן התאמץ להשיב / אמרים אמת לשולחיך.      לשולחיך מתניך תשנס / וישמע אל ויענך  ממרום יתן לך נס / ואתה תאזר מתניך.      מתניך מפח מועק ימלט / באפס תקות מפח  מעגלותיך יתמך פלט / כי הוא יצילך מפח.      מפח מליץ טוב נאצל / עת יכונן נפשו להחליץ  ממות פתאם נצל / מלאך מליץ.      מליץ מרפא [וארוכה] / ועבודות ארבע ייפה    משמ[ר הלילה והיום] מלא[כ]ה / וציר אמונים מרפא.      מרפא משיחו ישלח תמיד / בהראותו זבחי עם [נכוחו]    [מעבירים] פר ואיל להעמיד / נגד יי ונגד משיחו.      משיחו מזה סר לבית רקח / עם זקני כהנה במחזה  משביעים עליו שם בלקח / אל נא תמוש מזה.      מזה מכבד בקול תשואה / ונעם צרדה בפה בלבד  ממעט אכל פן תקר תנואה / לקדוש יי מכבד.      מכבד נכוחים יהגו לפניו / בספרי קדש או בשיחים  נדודים ישבע בית מלוניו / משיב דברים נכוחים.      נכוחים נפשם חצות ליל / יעירון לעבודת קדושם  נצבעו בפיס לא בחיל / להציל ממות נפשם.      נפשם נכוחה ראשונית / תרם דשן עולה קדוחה  נתכן פנימי ונרות שנית / ידעו עשות נכוחה.      נכוחה נאמנה שלישית / [קטרת סמים באמנה]  נתחים ברביעית לשית / עדות יי נאמנה.      נאמנה נחפזו צנופים / לעשות [ זו]  [נגיד מלאכ]ת ישלח צופים / נבהלו נחפזו.      נחפזו נס לעשות ולחזות / אם שחר קדים [עלה כנס]  נגה כצאתו על פרזות / נתתה ליראיך נס.      נס נאמנים צור יצוה / בהוסדם על ציר [אמונים]    נכון לצאת חוץ למקוה / מימיו נאמנים.      נאמנים סבבוהו בנסעם / ולשער המים קרבוהו  סות פרשו בינו לבין עם / אשר סבבוהו.      סבבוהו שמלות ונחפז / לטבל ולהסתפג ולעלות  סגן יעטהו כלי פז / חליפות שמלות.      שמלות סבה הם לדחות / במכנסי בד שמץ ודבה  סאון חרפת שטים למחות / כי היתה סבה.      סבה סלולה בכתנת בד / לפני נורא עלילה  סוד פסים תסיר ומעבד / דרך לא סלולה.      סלולה סביביו אמרת צורו / באבנט יחגר שר קרביו  סחות צלמי כשדים בחגרו / על כל סביביו.      סביביו סביב מצנפת תעביר / פרע ותצדיק אות חביב  סכלות לשון בקול יגביר / על שולי המעיל סביב.      סביב סבלו אפוד ערב / וחשן שאת לפני מחוללו.  סמל העשוי בחורב / ביום ההוא יסור סבלו.      סבלו עולם בציץ יצמיד / רצות דם ונסך ומעלם  על מצחו יהיה תמיד / כירח יכון עולם.      עולם עדי עד ציר נקדש / עת לעשות תמיד יצעד  עשרה בעשור יקדש / ביי עדי עד.      עד עמו עז כקרץ / התמיד וקבל דמו  עמד להקטיר ולהטיב רץ / ויי עמו.      עמו עטרת רצון בערכו / ראש ונתחים לעתרת  עת יקריב סלת ונסכו / תשית לראשו עטרת.      עטרת עמו אץ ככלות / תמיד השחר מהקימו  עד פרוה ימהר לעלות / עם נדבי עמו.      עמו עליו סך וקדש / וירד וטבל מול אציליו  עטה בד ועת קדוש חדש / הוד והדר תשוה עליו.      עליו עומד אל עולם / צדק עדוותיו ללמד  עת בין מזבח לאולם / הכהן הגדול עומד.      עומד פניו בעת יקרב / לחלות ולגלות טמוניו  פר הקריב ופאת מערב / אל עבר פניו.      פניו פשע בל יכסה / ובסמכו יסמך ישע  פה יענהו צור מחסה / אשרי נשוי פשע.      פשע פה כעת יכפר / סגן וראש בית אב אפפו  פנה ויצג הפר / עד בואו פה.      פה פניהם שמו כהואל / ללכת עמו שניהם  פתח יסוד לצפון אריאל / מגמת פניהם.      פניהם פאר עטה במצאו / שעירים וקלפי פור מבאר  פורי פז טרף בנשאו / כחתן יכהן פאר.      פאר פעלת עת רצונך / ושם על ימינו הטלת  פץ סגן העל ימינך / כל מעשינו פעלת.      פעלת פחד כקמץ / בשמאל וירהו יחד  פי ראש בית אב חזק ואמץ / לא היה פחד.      פחד צדקו ציר יעטה / תמיד כי ישעה בחקו  צור שלום אליו יטה / יי חפץ למען צדקו.      צדקו צבי ופאר נכתם / בתפשו שני שעירים כלביא  צמד גורלות בתתם / לעטרת צבי.      צבי צבאות תעלז בנשאו / לשם חטאת בקול תשואות  צלצלו צדיקים בקראו / בשם יי צבאות.      צבאות ציון ראו אורה / בשמעם שם אלהים עליון  צפצפו יחד בקול זמרה / ורננו במרום ציון.      ציון צדקה לא להכרית / כדת שעיר העזאזל חקה  צמד בו תקות זהורית / עד יצא כנגה צדקה.      צדקה צפנת להראות / מליץ לשועו האזנת  צעד בין אולם לראות / טובך אשר צפנת.      צפנת צדקי בדרשו / לצאת עם שבטו נקי  צעק על הפר ברחשו / ענני אלהי צדקי.      צדקי קדושו אז יענה / ככלות לצקת לחשו  קם לשחט הפר לפני / גואל ישראל קדושו.      קדושו קולו יאזין רב / כקבל דם לרצות פעלו  קרא למרסו ואז יערב / את הוד קולו.      קולו קדשו אז יעלה / במחתת פז לחתות אשו  קרב למלא אש למלא / את דבר קדשו.      קדשו קטרת בשמאל נתונה / מלא חפניו למצא עתרת  קח מחתה בימין ופנה / להקטיר קטרת.      קטרת קדם מזבח פנימה / לפני הפרכת יקדם  קצה צפון יתור בעצמה / לרוכב בשמי שמי קדם.      קדם קרן ישעו ירים / לשאת נס ולחזק תרן  קדם מחתה בין שני עפרים / הנושאים קרן.      קרן קדשו כסתה עננה / בתתו קטרת על אשו  קצר עת צאתו רננה / בהיכל קדשו.      קדשו רבות רץ נחוץ / קחת דם פר ממסבות  רץ להזותו פנים וחוץ / פעמים רבות.      רבות רצה צור ערכו / עת לשחט שעיר יצא  רחש להזות ושב לדרכו / כי כבר רצה.      רצה רצון לכפר משוחי / והצליף על קיצון וחיצון  רצף השעיר החי / שוחר טוב יבקש רצון.      רצון ראש פעלו יחבר / שתי ידיו עליו וידרש  רחש פשעי עם ודבר / יחולו על ראש.      ראש ראש מדבר צוק ישלח / שעיר ביד עתי נפרש נפרוש  רצץ בהשליכו ופלח / מכף רגל ועד ראש.      ראש רבות יעש בהקטיר / חטאת לצור תוכן לבות  רחץ וקדש ועולה העטיר / וכהנה רבות.      רבות רע לא ימצא / וחק טבילה לא יגרע  רגל כף ומחתה ויצא / ואין פגע רע.      רע שמור בפשטו כלי בד / וטבל וקדש כחק אמור  שקד ללבש פז מכבד / כי למועד שמור.      שמור תרצה תמיד כעורך / ועת יקטיר וייטיב תפצה  תר לשאת ידו לברך / ופעל ידיו תרצה.      תרצה שלום לעם מאשר / בצאתו באין פגע לבלם  שמר תם וראה ישר / כי אחרית לאיש שלום.      שלום לעמו ציר יזבד / והם יסובבוהו לרוממו  לביתו ילוו בכבוד / דורש טוב לעמו.      לעמו מופת טוב יבשר / באמרם לציר שעיר שופת  מי יודע כי עוון סר / תנו לכם מופת.      מופת האות עת יעירון / אז יבשר ציר פלאות  הוסר עוונך עם ישורון / וזה לך האות.      האות לבן מאד כברית / וטהורים נצבו כדרבן  לראות פלא חוט זהורית / כלו הפך לבן.      לבן עוון וסר פשע / דברה בת קול בהדומו  חסידים זמרו קול ישע / כי רוצה יי בעמו.          
6839,אברהם בן חלפון,406,1,1,1,1,0,0,אברהם בן חלפון,"   	 	 	    מילה – למילת שמחה (?) בן משה       ואותם אמלט מחרץ / וצדקם אצפון לבניהם    ואשר בם התקנאו / ישתוחחו וידכאו:        שמחי ועלזי משפחה / בפרי חיים אשר צמח    כי בו תמצאי הצלחה / ואורך בו לעד ישמח    ונסו יגון ואנחה / בימיו, ושם צרים ימח    כאלו הוריו נבאו / כי שמו שמחה קראו:        מופת קחי מיום מילה / כי טוב הוא ועל יום טוב בא    היום שבת נסגלה / ומחר ראש חדש הבא    גם זה לעדה נקהלה / אות כי פדותה קרבה    וימי ענותה נמלאו / ורעב ויגון נכלאו:        הגביר משה ראה ביתך / נכון כהיום לפניך    כי אלהים ברך אותך / והחזיק בתום ימינך    לכן תגדל שמחתך / בראות בנים לבניך    וממך יצאו מלכים / ובשמך יקראו:        חלף אשר חשק לבבך, / יצחק, למלא את רצוני    ובאהבה מלתה אהובך / כדת ביום השמיני    לעד לא יחדל טובך / ועליך אשים עיני    ובך ישע ימצאו / לשובב נתיבות אשר שאו:        הן דם מילה ראיתי / ופסחתי למענו עליכם    ומלאך משחית כליתי / מבוא להשחית באהליכם    וידי באהבה נטיתי / לקנות נדחי קהליכם    ויחד בציון תראו / והדרי בעין תראו:        "
